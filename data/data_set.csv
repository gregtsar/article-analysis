text,id,class,annotator,annotation_id,created_at,updated_at,lead_time
"""Στον ανακριτή οδηγούνται σήμερα οι δράστες της άγριας δολοφονίας του 22χρονου Αμερικανού Μπακαρί Χέντερσον στον Λαγανά.   Οι οκτώ συλληφθέντες, ένας Έλληνας και επτά Σέρβοι, κατηγορούνται για ανθρωποκτονία από πρόθεση. Σύμφωνα με τα ως τώρα στοιχεία, αφορμή για τον καβγά που οδήγησε στη δολοφονία ήταν μία selfie που τράβηξε το θύμα με τη σερβιτόρα του καταστήματος.   Και οι οκτώ αρνούνται πως ευθύνονται για τον θάνατο του 22χρονου και ετοιμάζονται να απολογηθούν ενώ ο Έλληνας μπάρμαν ανέφερε πως ναι μεν χτύπησε τον Χέντερσον, αλλά δεν τον σκότωσε εκείνος.   «Ναι τον χτύπησα αλλά δεν είχα καμία πρόθεση να τον σκοτώσω. Είδα το περιστατικό της συμπλοκής με τον συνάδελφό μου και έτρεξα να βοηθήσω», είπε.   Ο πορτιέρης του κλαμπ ισχυρίζεται πως δεν χτύπησε καμία φορά τον 22χρονο. «Εγώ δεν τον χτύπησα ή τουλάχιστον δεν του προκάλεσα θανατηφόρα χτυπήματα αφού το χέρι μου είναι σπασμένο», ανέφερε.   Οι υπόλοιποι, έξι Σέρβοι, αρνούνται πως εμπλέκονται στο έγκλημα, με το οπτικοακουστικό υλικό που έχουν στα χέρια τους οι αρχές να αποδεικνύει το αντίθετο.   Παρά τα όσα είπαν οι κατηγορούμενοι, η ιατροδικαστής Αγγελική Τσιόλα που εξέτασε το σώμα του άτυχου νεαρού ανέφερε πως οι δράστες κατάφεραν μέσα σε 30 δευτερόλεπτα τόσο σοβαρές κρανιοεγκεφαλικές κακώσεις, που προκάλεσαν σχεδόν άμεσα τον θάνατο.   Σύμφωνα με το πόρισμα της ιατροδικαστού, ο θάνατος προήλθε από αλλεπάλληλα χτυπήματα στο κεφάλι, τα οποία προκάλεσαν εγκεφαλική αιμορραγία. Επιπλέον διαπιστώθηκαν κακώσεις σε όλο του το σώμα, όχι όμως και τραύματα άμυνας.   «Ήταν απολύτως στοχευμένα τα χτυπήματά τους. Τον χτυπούσαν στο κεφάλι με γροθιές και κλοτσιές όταν έπεσε κάτω», είπε η ιατροδικαστής."" "" Στον ανακριτή οι οκτώ δράστες της δολοφονίας του Αμερικανού στη Ζάκυνθο"" ""2022-01-08 17:33:05.818805""",376,Ανθρωποκτονία,1,405,2022-01-10T12:52:23.023602Z,2022-01-10T12:52:23.023637Z,5.578
"""Συνέβη ξανά. Την περασμένη εβδομάδα ένα σπορ αυτοκίνητο συγκρούστηκε με μοτοσικλέτα στη λεωφόρο Βουλιαγμένης και ο οδηγός της έμεινε αβοήθητος στο οδόστρωμα, χάνοντας τη ζωή του.    Κανείς δεν επέστρεψε για εκείνον. Λίγα μέτρα πιο κάτω από το σημείο της σύγκρουσης, ο οδηγός του αυτοκινήτου εγκατέλειψε το όχημά του πεζός και εμφανίστηκε μετά από ημέρες στην αστυνομία.   Πόσο σοβαρό αδίκημα είναι να εγκαταλείπεις κάποιον που μόλις χτύπησες με το αυτοκίνητό σου στον δρόμο; Τι ποινές προβλέπονται;   Με αφορμή την υπόθεση, η δικηγόρος Μαρία Αρετή Ζιαζιά μίλησε στο LiFO.gr για τη νομική πλευρά του θέματος στην Ελλάδα που, σύμφωνα με τη EUROSTAT, είναι η πρώτη χώρα εντός ΕΕ σε θανάτους από τροχαία με μοτοσικλέτες.     — Ποια είναι η μέγιστη ποινή που μπορεί να επιβληθεί; Θα πρέπει να σχηματιστεί η δικογραφία και να συνταχθεί κατηγορητήριο από Εισαγγελέα για να καταλήξουμε με ασφάλεια στην αποδοθείσα κατηγορία. Εάν τυχόν αποδειχθεί ότι έκανε """"κόντρες"""" με άλλο όχημα όπως φημολογείται, γίνεται λόγος για το άρθρο 290 Α περ. Β) ΠΚ, ήτοι """"επικίνδυνη οδήγηση μετέχοντας σε αυτοσχέδιους αγώνες"""" από την οποία επικίνδυνη οδήγηση επήλθε θάνατος και το πλαίσιο ποινής είναι κάθειρξη τουλάχιστον 10 ετών, δηλαδή 10 με 15 έτη.   — Ποια είναι η ελάχιστη ποινή; Τι συμβαίνει σε παρόμοιες υποθέσεις; Εάν δεν αποδειχθεί η ως άνω περίπτωση, τότε με το κλασικό και σύνηθες σε πλείστες περιπτώσεις άρθρο 302 ΠΚ, """"ανθρωποκτονία από αμέλεια"""" το πλαίσιο ποινής είναι φυλάκιση τουλάχιστον 3 μηνών, δηλαδή 3 μήνες έως 5 έτη. Επιπλέον, εφαρμόζεται και το άρθρο 43 παρ. 4 ΚΟΚ (πλημμέλημα) περί """"εγκατάλειψης του θύματος από την οποία επήλθε θάνατος"""", στο οποίο ισχύει πλαίσιο ποινής φυλάκισης τουλάχιστον 6 μηνών, ήτοι 6 μήνες έως 5 χρόνια».   — Υπάρχει πιθανότητα ένας οδηγός που εγκατέλειψε το θύμα του να μην οδηγηθεί στη φυλακή; Ανάλογα με τη δίωξη που θα του ασκηθεί. Σε κάθε περίπτωση με τον νέο ποινικό κώδικα που τέθηκε σε ισχύ από 01-07-2019 όσον αφορά το αν μπορεί να οδηγηθεί στην φυλακή:   • Εάν του επιβληθεί οιαδήποτε ποινή κάτω των 3 ετών φυλάκιση τότε αναστέλλεται με το άρθρο 99 ΠΚ • Εάν του επιβληθεί ποινή άνω των 3 ετών και μέχρι 5 έτη τότε με βάση το 105 Α εκτίει το ένα δέκατο αυτής και το υπόλοιπο προς παροχή κοινωφελούς εργασίας.   Σε περίπτωση που του επιβληθεί ποινή από 5 χρόνια κάθειρξη και άνω (εάν δηλαδή κατηγορηθεί για το κακούργημα του 290 Α) τότε θα κριθεί εάν το ένδικο μέσο της εφέσεως που θα ασκηθεί εκ μέρους του έχει ή όχι αναστέλλουσα δύναμη».   — Τι μπορεί να ζητήσει η οικογένεια του θύματος; Η οικογένεια του θύματος θα πρέπει να προσφύγει στα αστικά δικαστήρια προκειμένου να διεκδικήσει αποζημίωση για την προσγενομένη ζημία και χρηματική ικανοποίηση για ψυχική οδύνη.   — Γιατί αργεί τόσο η απονομή δικαιοσύνης στην Ελλάδα; Βασικό χαρακτηριστικό των ελληνικών δικαστηρίων αποτελεί το αρνητικό ποσοστό στην εκδίκαση υποθέσεων. Ειδικότερα, διογκώνονται και συσσωρεύονται διαρκώς υποθέσεις και αυτό διότι δεν εκδικάζονται όλες οι υποθέσεις κατά την ημέρα εκδίκασης τους, με αποτέλεσμα να μεταφέρεται ημερολογιακά η εκδίκασή και συνεπώς να σημειώνονται σημαντικές καθυστερήσεις.   Δέον να σημειωθεί ότι ένας ακόμη λόγος συνιστά η έλλειψη επαρκούς αριθμού δικαστών και δικαστικών υπαλλήλων, ιδίως αναφορικά με τους τελευταίους η μη στελέχωση καίριων θέσεων στις υπηρεσίες των δικαστηρίων συμβάλλει έτι περαιτέρω στην διόγκωση του προβλήματος. Ταυτοχρόνως, το νομικό μας σύστημα διαχειρίζεται την ύλη που  εισάγεται σε αυτό με αργούς ρυθμούς αλλά και πολύπλοκους τρόπους με αποτέλεσμα την καθυστέρηση στην έκδοση αποφάσεων.   Σύμφωνα με τα τελευταία διαθέσιμα στοιχεία της Eurostat, στην Ελλάδα σημειώνονται οι περισσότεροι θάνατοι σε τροχαία δυστυχήματα που εμπλέκονται μοτοσικλέτες, ανά εκατομμύριο κατοίκων. Στην περσινή έκθεση με τα τελευταία διαθέσιμα στοιχεία (συγκεντρωτικά 2017), η Ελλάδα ήταν πρώτη με 20 θανάτους ανά εκατομμύριο κατοίκων την ώρα που ο ευρωπαϊκός μέσος όρος διαμορφώνεται στους 8 θανάτους ανά εκατομμύριο.   Στον αντίποδα, Βουλγαρία (στοιχεία 2016) και Εσθονία (2017) είχαν μηδενικό ποσοστό θανάτων από τροχαία με μηχανές.   Σε ευρωπαϊκό επίπεδο, σημειώνονται 50 τροχαία για κάθε εκατομμύριο κατοίκων και, για το 2017, οι απώλειες ανήλθαν αθροιστικά στους 25.000 νεκρούς. Ο αριθμός αυτός παραμένει σχεδόν σταθερός σε ετήσια βάση από το 2013, μετά το αρνητικό ρεκόρ του 2007, με 43.000 θανάτους σε τροχαία δυστυχήματα.   Σχεδόν οι μισοί θάνατοι (46%) σημειώθηκαν σε τροχαία με Ι.Χ αυτοκίνητα, ενώ ένας στους πέντε νεκρούς (21%) ήταν πεζός. Το 15% των θανάτων προκλήθηκαν σε δυστυχήματα με μοτοσικλέτες και το 8% ήταν ποδηλάτες που ενεπλάκησαν σε κάποιο τροχαίο.   Στα αυτοκινητιστικά δυστυχήματα πρώτη είναι η Βουλγαρία με 64 θανάτους ανά εκατομμύριο, την ώρα που ο ευρωπαϊκός μέσος όρος είναι στους 23 και τελευταία είναι η Μάλτα με 11 νεκρούς ανά εκατομμύριο (στοιχεία 2016)."" "" Τι προβλέπει ο νόμος για τους οδηγούς που εγκαταλείπουν τραυματίες στον δρόμο"" ""2022-01-08 17:33:05.818805""",375,Ανθρωποκτονία,1,404,2022-01-10T12:52:17.151860Z,2022-01-10T12:52:17.151896Z,17.909
"""Ένα 2χρονο αγοράκι σκοτώθηκε σε τροχαίο την περασμένη Τρίτη όταν ο πατέρας του συγκρούστηκε με άλλο όχημα την ώρα που φέρεται να προσπαθούσε να διαφύγει με κλοπιμαία από κατάστημα «Wallmart» στο Λέβιταουν της Φιλαδέλφεια.   Σύμφωνα με τις αρχές, ο ύποπτος, ο 27χρονος Christopher Kuhn από το Χάμιλτον του Νιου Τζέρσι, είχε κλέψει εμπόρευμα αξίας 228 δολαρίων από το υποκατάστημα της γνωστής αλυσίδας όταν μπήκε σ' ένα χρυσαφί τζιπ και παραβίασε κόκκινο σηματοδότη, με αποτέλεσμα να πέσει πάνω σ' ένα διερχόμενο όχημα, το οποίο με τη σειρά του συγκρούστηκε με ένα τρίτο.   Το μικρό αγοράκι που βρισκόταν στο όχημα του Kuhn δεν φορούσε ζώνη με αποτέλεσμα να εκτοξευτεί στην άσφαλτο. Ο Kuhn δεν σταμάτησε και μάλιστα πέρασε με το αυτοκίνητο πάνω από το σώμα του γιου του πριν διαφύγει από το σημείο.   Οι αστυνομικοί καταδίωξαν τον 27χρονο δράστη, τον έπιασαν και τον τον συνέλαβαν λίγο αργότερα.   Το αγοράκι μεταφέρθηκε στο νοσοκομείο Lower Bucks, όπου διαπιστώθηκε ο θάνατός του. Κανένας άλλος απ' όσους ενεπλάκησαν στο τροχαίο δεν υπέστη κάποιον σοβαρό τραυματισμό.   Με βάση τα όσα ανέφερε το τοπικό γραφείο του εισαγγελέα, την ώρα που η αστυνομία έφτασε στο κατάστημα «Walmart», ο Kuhn είχε ήδη επιβιβαστεί στο τζιπ του και έφευγε μακριά.   Αυτόπτης μάρτυρας δήλωσε ότι ο ύποπτος έβαλε το παιδί στο αμάξι αλλά δεν το τοποθέτησε στο παιδικό καθισματάκι που υπήρχε στο πίσω μέρος.   Ο Kuhn αντιμετωπίζει πλέον κατηγορίες για ανθρωποκτονία τρίτου βαθμού, έκθεση ανηλίκου σε κίνδυνο και επτά ακόμη κατηγορίες. Κρατείται με εγγύηση 5 εκατ. δολαρίων.   Με πληροφορίες από CBS News"" "" ΗΠΑ: 27χρονος πατέρας εγκατέλειψε το παιδί του μετά από τροχαίο και το άφησε να πεθάνει στην άσφαλτο"" ""2022-01-08 17:33:05.818805""",374,Ανθρωποκτονία,1,403,2022-01-10T12:51:59.004065Z,2022-01-10T12:51:59.004098Z,10.796
"""Στο προσκήνιο έρχεται η υπόθεση με τον άστεγο Έλληνα που πέθανε από υποθερμία στην ευρύτερη περιοχή του Λονδίνου όταν αστυνομικός του ζήτησε να βγει έξω από το κτίριο, επειδή κάπνιζε.  Ο 63χρονος Περικλής Μαλαγάρδης ήταν άστεγος στο Uxbridge και έβρισκε συχνά καταφύγιο στο Heathrow, μέχρις ότου κάποιοι υπάλληλοι της British Airways πήραν την πρωτοβουλία και μέσω εράνου συγκέντρωσαν 6.000 στερλίνες, έτσι ώστε ο άνθρωπος να καταφέρει να γυρίσει στην πατρίδα του. Το μοιραίο βράδυ, είχε πάει στο αστυνομικό τμήμα προκειμένου να παραλάβει τον σκύλο του μετά από σύντομη νοσηλεία του. Η αστυνομικός που ήταν εκείνη την ώρα σε υπηρεσία, Bhupinder Kalsi - και η οποία μάλιστα παρακολουθούσε ταινία εν ώρα υπηρεσίας-  του ζήτησε να βγει έξω, παρά τις χαμηλές, υπό το μηδέν, θερμοκρασίες. Ο λόγος ήταν επειδή κάπνιζε, ενώ τον ενημέρωσε ότι θα παραλάβει τον σκύλο του το επόμενο πρωί.   Πέντε ώρες αργότερα, ο «Peri» όπως ήταν γνωστός ο άστεγος Έλληνα, βρέθηκε να κείτεται αναίσθητος. Ο θάνατός του επιβεβαιώθηκε στις 5 Μαρτίου το 2016. Οι γιατροί κατέληξαν πως πέθανε εξαιτίας υποθερμίας και η υπόθεση παραπέμφθηκε στις εισαγγελικές αρχές για να γίνει έρευνα για ανθρωποκτονία από βαριά αμέλεια.  Ο Περικλής Μαλαγάρδης είχε μεταναστεύσει στο Λονδίνο το 1989 αναζητώντας μία καλύτερη τύχη. Είχε εργαστεί ως οδηγός για 11 χρόνια. Όταν χώρισε από την σχέση του, άρχισαν τα πολύ δύσκολα για εκείνον καθώς ζούσε μέσα στο αυτοκίνητό του το οποίο αργότερα κατασχέθηκε, πράγμα που τον εξώθησε να κοιμάται στους δρόμους.   Ο 63χρονος ήταν τόσο αγαπητός στους υπαλλήλους του αεροδρομίου Χίθροου, όπου έβρισκε καταφύγιο, καθώς είχε πάντα θετική στάση απέναντι στη ζωή παρά τα σοβαρά προβλήματα που αντιμετώπιζε. Μάλιστα οι υπάλληλοι του αεροδρομίου έκαναν έναν μικρό έρανο προκειμένου να τον βοηθήσουν να γυρίσει στην Ελλάδα, μαζεύοντας 6.000 λίρες. Η αεροσυνοδός της British Airways και φίλη του Peri, Jenny που ήταν πίσω από την δημιουργία της δράσης του εράνου ξέσπασε σε λυγμούς με την είδηση του θανάτου του και κίνησε διαδικασίες ώστε να δοθεί στις Αρχές το βίντεο από τις κάμερες ασφαλείας του αστυνομικού τμήματος, όπου φαίνεται η κατάρρευση του 63χρονου. Ο Περικλής είχε ζητήσει πολλές φορές από την φίλη του να προσέχει τον αγαπημένο του σκύλο Django που ήταν «ό,τι του είχε απομείνει στη ζωή». Μετά τον τραγικό θάνατό του η αεροσυνοδός τον υιοθέτησε.  Το υλικό από τις κάμερες ασφαλείας του αστυνομικού τμήματος εξετάστηκε από την Αρχή Εσωτερικών υποθέσεων της Αστυνομίας και διαπιστώθηκε ότι υπαίτιος του θανάτου από υποθερμία του Έλληνα άστεγου ήταν η αστυνομικός που τον έβγαλε έξω στο κρύο και η οποία απομακρύνθηκε από το πόστο της. Η εν λόγω αξιωματικός αναμένεται ν' απολογηθεί για την πράξη της ώστε ν' αποδοθούν ευθύνες για τον θάνατο του 63χρονου Έλληνα άστεγου.   Με πληροφορίες από τον independent / metro/ BBC  "" "" Έλληνας άστεγος πέθανε από το κρύο στο Λονδίνο - Τον έδιωξε αστυνομικός από το τμήμα"" ""2022-01-08 17:33:05.818805""",373,Ανθρωποκτονία,1,402,2022-01-10T12:51:47.949263Z,2022-01-10T12:51:47.949296Z,9.783
"""Ένας 47χρονος από τη Ρόδο συνελήφθη χθες για τον θάνατο της πρώην συντρόφου του. Ο συλληφθείς κατηγορείται για ανθρωποκτονία από πρόθεση μιας 44χρονης, που τραυματίστηκε σοβαρά και έπεσε σε κώμα το καλοκαίρι.   Παρά τις προσπάθειες των γιατρών να την κρατήσουν στη ζωή, η γυναίκα πέθανε στις 29 Οκτωβρίου. Αμέσως, η ανακρίτρια Ρόδου εξέδωσε ένταλμα σύλληψης του 47χρονου που κρατείται μέχρι να απολογηθεί.    Για την ίδια υπόθεση διερευνάται και η εμπλοκή τριών ακόμη ατόμων, δύο ανδρών ηλικίας 34 και 33 ετών και μίας 23χρονης γυναίκας.   Το χρονικό της υπόθεσης   Σύμφωνα με τη δικογραφία, στις 4 Ιουλίου ένας 34χρονος κάλεσε το ΕΚΑΒ για να παραλάβει την τραυματισμένη 44χρονη.   Μόλις όμως ο τηλεφωνητής του ΕΚΑΒ ενημέρωσε τον 34χρονο πως θα ειδοποιηθεί και η αστυνομία, εκείνος έδωσε το ακουστικό στην 23χρονη, που ανέλαβε να μεσολαβήσει στις συνεννοήσεις και να περιμένει την άφιξη του ασθενοφόρου.    Στο νοσοκομείο της Ρόδο, οι γιατροί διαπίστωσαν ότι η 44χρονη είχε υποστεί κάταγμα στο ρινικό οστό και ήταν σε κωματώδη κατάσταση. Λόγω της σοβαρότητας της κατάστασής, η γυναίκα μεταφέρθηκε σε νευροχειρουργική κλινική της Κρήτης.   Εκεί, παρά τις προσπάθειες γιατρών και νοσηλευτών η υγεία της δεν είχε καμία βελτίωση και στις 27 Οκτωβρίου 2018, διακομίσθηκε εκ νέου στο νοσοκομείο της Ρόδου. Το μεσημέρι της 29ης Οκτωβρίου, η 44χρονη απεβίωσε εξαιτίας οξείας αναπνευστικής ανεπάρκειας.   Η αστυνομία που διερεύνησε τις συνθήκες τραυματισμού, διαπίστωσε πως το βράδυ του τραυματισμού «υπήρξε κινητικότητα» από και προς το σπίτι της γυναίκας, από τον 47χρονο σύντροφό, τρεις ακόμα άνδρες και την 23χρονη.    Όπως προέκυψε από την προανάκριση, όλα είχαν ξεκινήσει δύο ημέρες νωρίτερα, στις 2 Ιουλίου.    Σύμφωνα με πληροφορίες που επικαλείται η rodiaki.gr, ο 47χρονος φέρεται να έβρισκε πελάτες στη 44χρονη προκειμένου εκείνη να συνευρίσκεται ερωτικά μαζί τους έναντι αμοιβής. Κατόπιν λογομαχίας με τον 47χρονο, ο άνδρας φέρεται να χαστούκισε την κοπέλα που χτύπησε το κεφάλι της στο πάτωμα και έχασε τις αισθήσεις της.    Δύο ημέρες αργότερα, ο 47χρονος ανέφερε το περιστατικό στον 34χρονο. Η 44χρονη βρέθηκε σε κωματώδη κατάσταση στο σπίτι της και κλήθηκε το ΕΚΑΒ, σύμφωνα με το ρεπορτάζ της rodiaki.gr.   Η Εισαγγελία Πλημμελειοδικών Ρόδου άσκησε ποινική δίωξη σε βαθμό κακουργήματος σε βάρος του 47χρονου που αρνείται όλες τις κατηγορίες, υποστηρίζοντας ότι με την 44χρονη είχε χωρίσει «φιλικά».    Με πληροφορίες από Rodiaki.gr"" "" Ρόδος: Συνελήφθη για τον θάνατο της πρώην συντρόφου του - Ήταν σε κώμα από το καλοκαίρι"" ""2022-01-08 17:33:05.818805""",372,Γυναικοκτονία,1,401,2022-01-10T12:51:37.931236Z,2022-01-10T12:51:37.931271Z,6.839
"""Κατηγορίες για ανθρωποκτονία από πρόθεση, παράβαση του νόμου περί ναρκωτικών και παράνομη οπλοχρησία, απήγγειλε ο εισαγγελέας σε βάρος του 45χρονου που σκότωσε τη σύντροφο του χθες στο Περιστέρι, μετά την έξοδό του από το Ψυχιατρικό Νοσοκομείο στο Δαφνί. Ο κατηγορούμενος οδηγήθηκε στον εισαγγελέα χωρίς συνήγορο και, σύμφωνα με πληροφορίες του ΑΠΕ-ΜΠΕ, παρέμεινε αμίλητος όσο βρισκόταν στο εισαγγελικό γραφείο. Η δικογραφία σε βάρος του ανατέθηκε σε ανακριτή. Η υπόθεση της δολοφονίας έγινε γνωστή όταν ο ψυχίατρος του Νοσοκομείου κατήγγειλε στην αστυνομία ότι ο 45χρονος ασθενής του, του είπε πως δολοφόνησε την 51 ετών σύντροφό του. Η γυναίκα βρέθηκε στο σπίτι της στο Περιστέρι νεκρή με τραύματα από μαχαίρι.   Σύμφωνα με την αστυνομία, ο κατηγορούμενος είχε σκοτώσει με τον ίδιο τρόπο την σύζυγό του πριν δέκα χρόνια, έγκλημα μετά το οποίο είχε διαταχθεί ο εγκλεισμός του σε ψυχιατρική κλινική.   Τον τελευταίο καιρό, έμενε στον ξενώνα του ψυχιατρικού ιδρύματος και τον παρακολουθούσε ψυχίατρος, ενώ έπαιρνε τα φάρμακά του και έβγαινε κάθε μεσημέρι. Σε αυτό το διάστημα, όπως προέκυψε από την προανάκριση, είχε συνάψει σχέση με την 51χρονη και την επισκεπτόταν, κατά την έξοδό του, στο σπίτι της.   Όπως έγινε γνωστό νωρίτερα, σύμφωνα με όσα φέρεται να κατέθεσε στις αρχές ο 45χρονος, η άτυχη γυναίκα του ζήτησε να χωρίσουν και του «γύρισε το μυαλό». Μάλιστα, ο ίδιος φέρεται να είχε κάνει χρήση ναρκωτικών ουσιών, κάτι στο οποίο αναφέρθηκε και ο αδερφός του μιλώντας στο «Πρώτο Θέμα». «Είχε πάρει λέει κοκαΐνη, ναρκωτικά, αλλά δεν τα βλέπανε στην κλινική; Αφού κάθε βράδυ του δίνανε φάρμακα».    "" "" Στον εισαγγελέα ο 45χρονος που σκότωσε τη σύντροφό του στο Περιστέρι"" ""2022-01-08 17:33:05.818805""",371,Γυναικοκτονία,1,400,2022-01-10T12:51:30.840250Z,2022-01-10T12:51:30.840282Z,8.03
"""Τεταμένη είναι η κατάσταση που επικρατεί στο χωριό Άνω μέρος Αμαρίου της Κρήτης, μετά τη χθεσινή δολοφονία ενός 63χρονου κτηνοτρόφου.   Οι αρχές συνέλαβαν έναν 24χρονο, ως ύποπτο για την ανθρωποκτονία. Ακόμη, αναζητούν τον 25χρονο αδερφό του, ο οποίος, σύμφωνα με μαρτυρίες, ήταν μαζί με τον 24χρονο όταν πραγματοποιήθηκε η δολοφονική επίθεση.   Σύμφωνα με τοπικά μέσα ενημέρωσης, ο 24χρονος αρνείται ότι σκότωσε τον κτηνοτρόφο.   Ο ιατροδικαστής Αντώνης Παπαδομανωλάκης ανέφερε στο Ράδιο Κρήτη ότι «ο 63χρονος δέχθηκε δύο σφαίρες στον θώρακα και μία στο κεφάλι».    Παράλληλα, αυξάνονται οι φόβοι ότι πρόκειται για μακροχρόνια βεντέτα μεταξύ των δύο οικογενειών. Πληροφορίες κάνουν λόγο για διάφορα προβλήματα με κυρίαρχο τον θάνατο του παππού του 24χρονου, πριν από 10 χρόνια. Συγκεκριμένα, ο κτηνοτρόφος που δολοφονήθηκε φέρεται να είχε συμμετάσχει σε συμπλοκή, από την οποία είχε πέσει νεκρός ο παππούς του 24χρονου.   Όπως αναφέρει το neakriti.gr, έξι άτομα από τις δύο οικογένειες (τρεις από την καθεμία) είχαν συναντηθεί στις 21 Αυγούστου του 2008 στο σημείο όπου συνορεύουν τα βοσκοτόπια τους, για τα οποία έχουν κτηματικές διαφορές. Ένα μέλος της μιας οικογένειας τράβηξε πιστόλι και τραυμάτισε θανάσιμα έναν 63χρονο, ενώ ακολούθησαν και άλλοι πυροβολισμοί. Οι υπόλοιποι πέντε τραυματίστηκαν. Η ένταση  γενικεύτηκε όταν λίγο αργότερα έφτασαν στην περιοχή και άλλα μέλη των οικογενειών.   «Κλειδί» στην υπόθεση της χθεσινής ανθρωποκτονίας φαίνεται πως ήταν η κατάθεση ενός εργαζόμενου, υπήκοου Αλβανίας, ο οποίος βρισκόταν στο αυτοκίνητο του 63χρονου την ώρα της επίθεσης. Εκείνος περιέγραψε ότι επρόκειτο για ενέδρα, στην οποία συμμετείχαν δύο αυτοκίνητα που έκλεισαν τον δρόμο στο όχημα του κτηνοτρόφου.   Σύμφωνα με το ekriti.gr, φέρεται να κατέθεσε ότι από το μπροστινό όχημα βγήκε ένας νεαρός, και αφού έσπασε το τζάμι του αυτοκινήτου, πυροβόλησε ενατίον του θύματος.   Σημειώνεται πως και ο συνοδηγός του θύματος τραυματίστηκε από τους πυροβολισμούς, ευτυχώς ελαφρά, και διακομίστηκε στο Γενικό Νοσοκομείο Ρεθύμνου όπου και νοσηλεύεται.   Στο μεταξύ, το χωριό παραμένει υπό αστυνομικό κλοιό, προκειμένου να αποτραπεί νέα διένεξη, ενώ νωρίτερα ολοκληρώθηκε η ταφή του 63χρονου.   Με πληροφορίες από ekriti, flashnews, neakriti, ΑΠΕ-ΜΠΕ"" "" Φόβοι για βεντέτα πίσω από τη δολοφονία στην Κρήτη - Με τρεις σφαίρες σκότωσαν τον κτηνοτρόφο"" ""2022-01-08 17:33:05.818805""",370,Ανθρωποκτονία,1,399,2022-01-10T12:51:22.563209Z,2022-01-10T12:51:22.563244Z,6.387
"""Μετά από πολύμηνη έρευνα του Τμήματος Εγκλημάτων κατά Ζωής και Προσωπικής Ελευθερίας της Ασφάλειας Αττικής και τη συμβολή της Διεύθυνσης Εγκληματολογικών Ερευνών, εξιχνιάστηκε η ανθρωποκτονία 27χρονου Σύρου, που έγινε στις 31 Ιανουαρίου 2014, στην Καλλιθέα.   Κομμάτια της σορού του θύματος είχαν βρεθεί την 1η Φεβρουαρίου 2014 μέσα σε κάδο απορριμμάτων στην Καλλιθέα και στις 7 Φεβρουαρίου 2014, σε ταξιδιωτικό σάκο, στο Κέντρο Διαλογής Ανακυκλώσιμων Υλικών στον Ασπρόπυργο. Σύμφωνα με την ιατροδικαστική έκθεση ο θάνατος του 27χρονου προήλθε από βαριά κρανιοεγκεφαλική κάκωση, που προκλήθηκε από αμβλύ όργανο.   Όπως ανακοίνωσε η αστυνομία, δράστες είναι δύο Σύροι, ηλικίας 32 και 22 ετών. Ο πρώτος κρατείται ήδη στις φυλακές Τρικάλων, ενώ ο δεύτερος αναζητείται. Σε βάρος τους σχηματίστηκε ποινική δικογραφία κακουργηματικού χαρακτήρα για τα αδικήματα της ανθρωποκτονίας από πρόθεση, της ληστείας, της περιύβρισης νεκρού και παραβάσεις της νομοθεσίας περί όπλων και περί αλλοδαπών."" "" Εξιχνιάστηκε η δολοφονία του Σύρου στην Καλλιθέα"" ""2022-01-08 17:33:05.818805""",368,Ανθρωποκτονία,1,397,2022-01-10T12:51:00.624231Z,2022-01-10T12:51:00.624264Z,9.889
"""   Σε 18 χρόνια ποινικού σωφρονισμού καταδικάστηκε ο δράστης της δολοφονίας του 6χρονου Μεχμέτ Αλή Σεζάλ στην Κομοτηνή.   Σύμφωνα με τα τοπικά ΜΜΕ, η δίκη του 15χρονου διεξήχθη το πρωί του Σαββάτου, κεκλεισμένων των θυρών, με αστυνομικά μέτρα ασφαλείας και σε ήρεμο κλίμα, ενώ διήρκεσε κάτι περισσότερο από μία ώρα.   Εντός της αίθουσας του Τριμελούς Δικαστηρίου Ανηλίκων βρέθηκε μόνο ο δράστης με τη συνήγορό του και ειδική διερμηνέα από την Κόρινθο, ο δικηγόρος της οικογένειας του 6χρονου Νότης Χαραλαμπίδης, οι μάρτυρες, οι γονείς του 6χρονου θύματος, η αδερφή του 15χρονου δράστη και ένας ακόμα άνδρας από τον οικισμό του τέρμα Αδριανουπόλεως.   Αναλυτικά, η επιβληθείσα ποινή είναι 10 έτη για ανθρωποκτονία, 4 έτη για τον βιασμό και 4 έτη για την αποπλάνηση ανηλίκου, δηλαδή 18 έτη ποινικού σωφρονισμού, εκ των οποίων είναι εκτιτέα τα 10 έτη επειδή ο δράστης είναι ανήλικος.   Ο 15χρονος, που κατά τη δίκη ομολόγησε τις πράξεις του, όπως είχε κάνει στην προανάκριση και την ανάκριση, θα εκτίσει το αρχικό στάδιο της ποινής του στο Σωφρονιστικό Κατάστημα Νέων Κορίνθου.   Από την πλευρά των γονέων του 6χρονου, ο κ. Χαραλαμπίδης σημείωσε πως αυτό που επιδίωξαν ήταν η ανώτερη δυνατή ποινή που προβλέπεται σε ανήλικο που έχει τον μειωμένο καταλογισμό λόγω κωφαλαλίας, κάτι που τελικά έγινε.   Με πληροφορίες από Xronos.gr και Παρατηρητή της Θράκης"" "" Ποινή 18 ετών στον δολοφόνο του 6χρονου στην Κομοτηνή"" ""2022-01-08 17:33:05.818805""",367,Ανθρωποκτονία,1,396,2022-01-10T12:50:50.489318Z,2022-01-10T12:50:50.489425Z,20.463
"""Δύο σοροί εντοπίστηκαν το βράδυ στο Φαρμακονήσι ενώ σε βραχώδη περιοχή στις Οινούσσες εντοπίστηκε σκάφος με πρόσφυγες που είχε ανατραπεί με συνέπεια ένα παιδί να χάσει τη ζωή του.   Συγκεκριμένα, σύμφωνα με την ανακοίνωση του Λιμενικού, στην θαλάσσια περιοχή των νότιων ακτών του Φαρμακονησίου βρέθηκαν η σορός μιας γυναίκας και ενός παιδιού σε προχωρημένη σήψη.   Στις Οινούσσες και συγκεκριμένα στο νησί Παναγιά, εντοπίστηκε ξύλινο σκάφος με πρόσφυγες που είχε προσαράξει σε βραχώδη ακτή με αποτέλεσμα την ανατροπή του και την πτώση των επιβαινόντων στη θάλασσα. Όταν έφτασε το Λιμενικό οι επιβάτες είχαν βγει στην ξηρά, αλλά στην ακτή βρέθηκε η σορός ενός ανήλικου αγοριού που αρχικώς αγνοείτο.   Από τους πρόσφυγες υποδείχθηκε ένας 58χρονος αλλοδαπός ως ο χειριστής του σκάφους, ο οποίος και συνελήφθη για τη μεταφορά των αλλοδαπών, παράνομη είσοδο στη χώρα καθώς και για ανθρωποκτονία από αμέλεια."" "" Ξέβρασε πτώματα η θάλασσα στο Φαρμακονήσι"" ""2022-01-08 17:33:05.818805""",366,Ανθρωποκτονία,1,395,2022-01-10T12:50:29.809134Z,2022-01-10T12:50:29.809167Z,6.745
"""Μια πρωτοφανής περίπτωση κατά συρροήν δολοφόνου ερευνούν oι αστυνομικές αρχές στις ΗΠΑ.    Ο 78χρονος Σάμουελ Λιτλ έχει ομολογήσει συνολικά 90 φόνους γυναικών, που διεπράχθησαν σε όλη τη χώρα από το 1970 έως το 2005.    Αυτή τη στιγμή ο Λιτλ εκτίει ποινή ισοβίων. Καταδικάστηκε το 2014 για τον φόνο 3 γυναικών. Βρίσκεται στα χέρια των αρχών από το 2012, όταν συνελήφθη για κατηγορίες που σχετίζονται με ναρκωτικά.    Για την ώρα, οι ερευνητές του FBI και των πολιτειακών αρχών έχουν καταφέρει να τον συνδέσουν με 34 φόνους και συνεχίζουν την έρευνα.    Όσον αφορά τους φόνους για τους οποίους έχει καταδικαστεί και οι 3 αφορούν γυναίκες στην ευρύτερη περιοχή του Λος Άντζελες.     Βρέθηκαν νεκρές το 1987 και το 1989 και οι δολοφονίες τους είχαν παραμείνει ανεξιχνίαστες για πάνω από 20 χρόνια. Και τα τρία θύματα είχαν χτυπηθεί και στραγγαλιστεί, με τον δολοφόνο να εγκαταλείπει τα πτώματα τους σε διαφορετικό σημείο κάθε φορά.   Στη δίκη ο Λιτλ είχε δηλώσει αθώος, όμως καταδικάστηκε σε 3 φορές ισόβια, χωρίς να έχει δικαίωμα για αίτηση αποφυλάκισης.    Η σύνδεση του με τους συγκεκριμένους φόνους έγινε μέσω δείγματος DNA.    Μετά την καταδίκη του, μέσω μια πρωτοβουλίας του FBI που που αναλύει σεξουαλικά εγκλήματα και δολοφονίες σε συνεργασία με τις κατά τόπους αστυνομικές αρχές,  έγινε συσχέτιση των συγκεκριμένων φόνων με άλλες ανεξιχνίαστες υποθέσεις σε όλη τη χώρα.   Ο Λιτλ εμφανίστηκε πρόθυμος να μιλήσει στις αρχές, ίσως επειδή τότε ήλπιζε να μεταφερθεί σε άλλη φυλακή. Κατέληξε να ομολογήσει συνολικά 90 φόνους.    Σύμφωνα με όσα έχουν γίνει γνωστά, τα περισσότερα θύματα που καταλογίζονται στον Λιτλ ήταν ευάλωτες γυναίκες που ασκούσαν πορνεία ή ήταν τοξικομανείς.    Στις περισσότερες περιπτώσεις δεν υπήρχαν εμφανή σημάδια πως πρόκειται για ανθρωποκτονία. Φαίνεται πως ο Λιτλ, που στα νιάτα του είχε υπάρξει πυγμάχος, κατάφερνε να τους δώσει δυνατές γροθιές που τις ακινητοποιούσαν και ύστερα τις στραγγάλιζε.  Μιας και δεν υπήρχαν τραύματα, για πολλές περιπτώσεις η αρχική εκτίμηση ήταν πως ο θάνατος είχε επέλθει απο επιπλοκή που σχετίζονταν με τη χρήση ναρκωτικών ή κάποια ασθένεια.       Επιπλέον, πολλοί φόνοι έγιναν τη δεκαετία του 1970 ή τα πρώτα χρόνια της δεκαετίας του '80, όταν το DNA δεν υπήρχε ακόμα ως εργαλείο των αστυνομικών ερευνών.   Ούτως ή άλλως πάντως, ότι και να αποδείξει η αστυνομική έρευνα, ο Σάμουελ Λιτλ, που πλέον αντιμετωπίζει σοβαρά προβλήματα υγείας, θα περάσει την υπόλοιπη ζωή του στη φυλακή.    Με πληροφορίες από BBC         "" "" Ισοβίτης serial killer στις ΗΠΑ ομολογεί ότι σκότωσε 90 γυναίκες"" ""2022-01-08 17:33:05.818805""",364,Γυναικοκτονία,1,393,2022-01-10T12:50:19.917153Z,2022-01-10T12:50:19.917190Z,17.921
"""Ο Ύπατος Αρμοστής του ΟΗΕ για τα Ανθρώπινα Δικαιώματα χαρακτήρισε σήμερα «σκανδαλώδεις» τις διαδηλώσεις της άκρας Δεξιάς εναντίον των ξένων στη Γερμανία.    Στη διάρκεια τους ακροδεξιοί πραγματοποίησαν πορεία κάνοντας χιτλερικό χαιρετισμό.   «Νομίζω ότι έχει θεμελιώδη σημασία οι πολιτικοί αξιωματούχοι όλης της Ευρώπης να το καταγγείλουν», δήλωσε ο Ζέιντ Ράαντ αλ Χουσέιν σε συνέντευξη Τύπου στη Γενεύη.   Η αφορμή που λειτούργησε καταλυτικά για τις διαδηλώσεις αυτές σημειώθηκε το Σαββατοκύριακο, όταν ένας Γερμανός σκοτώθηκε κατά τη διάρκεια καβγά στην πόλη Κέμνιτς, την τρίτη μεγαλύτερη πόλη της Σαξονίας, στην ανατολική Γερμανία.   Η αστυνομία συνέλαβε δύο υπόπτους, έναν Σύρο και έναν Ιρακινό, αλλά η ανθρωποκτονία αυτή ήταν η θρυαλλίδα για την αναζωπύρωση την Κυριακή των εθνικών εντάσεων σε σχέση με τους πρόσφυγες.   Οι αστυνομικοί, σχετικά λίγοι, βρέθηκαν αντιμέτωποι την Κυριακή με νεοναζί και χούλιγκαν που πετούσαν μεταξύ άλλων μπουκάλια και πέτρες.   Το βράδυ της Δευτέρας κατά τη διάρκεια δύο διαδηλώσεων, της άκρας Δεξιάς και της άκρας Αριστεράς, οι οποίες ωστόσο αυτή τη φορά είχαν ανακοινωθεί, οι αστυνομικοί ήταν επίσης σχετικά λίγοι.   Όταν ρωτήθηκε επ' αυτού στη συνέντευξη Τύπου, ο Ζέιντ εξήγησε ότι αυτός που σκότωσε τον Γερμανό «πρέπει να τιμωρηθεί» αλλά ότι «αυτό που συνέβη στη Σαξονία τις τελευταίες ημέρες ήταν πραγματικά σοκαριστικό».   «Μπορεί μερικές φορές να αισθάνεστε αποθαρρυμένοι για την ανάπτυξη των κομμάτων αυτών της άκρας Δεξιάς, με μια κατά τα φαινόμενα πλήρη αμνησία και έλλειψη μακροπρόθεσμου προσανατολισμού που συνεχίζεται, παρά τα όσα βλέπουμε», πρόσθεσε.   Για τον Ύπατο Αρμοστή, «δεν μπορούμε να αποσιωπούμε από τις μνήμες μας τα τραύματα του παρελθόντος γιατί είναι τρομακτικό να βλέπουμε πόσο τα ίδια εργαλεία χρησιμοποιούνται εκ νέου».   «Αυτό που για μένα είναι ανησυχητικό σε πολλές ευρωπαϊκές χώρες είναι ότι το ίδιο έγκλημα που διαπράττεται από έναν μη μετανάστη δεν θα καλυφθεί από τα μέσα ενημέρωσης όπως θα καλυφθεί αν διαπραχθεί από έναν μετανάστη», είπε ο Ζέιντ εκτιμώντας ότι «υπάρχει ένα ρεύμα προκαταλήψεων που προωθούν τα μέσα ενημέρωσης τα οποία κατά κάποιο τρόπο έχουν σχέση με την άκρα Δεξιά.   Είναι ιδιαίτερα ανησυχητικό να το βλέπεις στην Ευρώπη λόγω των φοβερών τραυμάτων των οποίων η Ευρώπη υπήρξε μάρτυρας τον 20ό αιώνα», κατέληξε.   Με πληροφορίες από ΑΠΕ, Reuters "" "" ΟΗΕ: Σοκάρουν οι διαδηλώσεις της Ακροδεξιάς στη Γερμανία"" ""2022-01-08 17:33:05.818805""",363,Ανθρωποκτονία,1,392,2022-01-10T12:50:01.734514Z,2022-01-10T12:50:01.734547Z,20.397
"""Ένας άνδρας, που εξασκούσε το επάγγελμα του γιατρού χωρίς άδεια στην Καμπότζη, κατηγορείται για ανθρωποκτονία, καθώς φέρεται να μόλυνε σκοπίμως τουλάχιστον 106 άτομα με τον ιό HIV.   Οι αρχές διαπίστωσαν την τοπική επιδημία στις αρχές του μήνα, όταν ξεκίνησαν εξετάσεις στην επαρχία Battambang, αφότου ειδοποιήθηκαν από έναν 74χρονο. Ο άνδρας βρέθηκε θετικός στον ιό τον Νοέμβριο και έπεισε και άλλους χωρικούς που είχαν επισκεφθεί τον """"γιατρό"""" Yem Chrin να εξετασθούν.   Ο 55χρονος Yem Chrin, ο οποίος ήταν δημοφιλής καθότι προσέφερε φθηνές υπηρεσίες, παραδέχθηκε ότι επαναχρησιμοποιούσε σύριγγες."" "" Καμπότζη: Γιατρός κατηγορείται για σκόπιμη μόλυνση δεκάδων ατόμων με τον ιό HIV"" ""2022-01-08 17:33:05.818805""",362,Ανθρωποκτονία,1,391,2022-01-10T12:49:41.078099Z,2022-01-10T12:49:41.078133Z,7.477
"""Ελεύθερος αφέθηκε μετά την απολογία του στις ανακριτικές Αρχές Ηρακλείου ο 46χρονος σε βάρος του οποίου ασκήθηκε ποινική δίωξη για ανθρωποκτονία με ενδεχόμενο δόλο για τoν ματωμένο πρόγαμο στο Μεταξοχώρι.   Ο 46χρονος και αδελφικός φίλος του βαριά τραυματία εμφανίστηκε συντετριμμένος και επανέλαβε ότι ήταν ένα τραγικό ατύχημα καθώς εκπυρσοκρότησε το πιστόλι.   Ο κατηγορούμενος αφέθηκε ελεύθερος με τους περιοριστικούς όρους της απαγόρευσης εξόδου από την χώρα και της εμφάνισης κάθε μήνα στο Αστυνομικό Τμήμα της περιοχής του.   Ο συνήγορος του, Γιώργος Κοκοσάλης, εξέφρασε την ικανοποίηση του για την ποινική μεταχείριση του εντολέα του, η οποία προοιωνίζει, όπως είπε, την μελλοντική επιτρεπτή μεταβολή της κατηγορίας από κακούργημα σε πλημμέλημα για σωματική βλάβη από αμέλεια. Ο ίδιος υπογράμμισε για μία ακόμα φορά ότι οι σκέψεις όλων βρίσκονται στον τραυματία και εξέφρασε την ευχή και εκ μέρους του εντολέα του για ταχεία ανάρρωση. Να σημειωθεί ότι στο Δικαστικό Μέγαρο Ηρακλείου βρέθηκε πλήθος κόσμου από την τοπική κοινωνία, συγγενείς, φίλοι και συγχωριανοί, οι οποίοι έχουν συγκλονιστεί από την δραματική τροπή που πήρε μία κοινωνική εκδήλωση χαράς.   Πηγή: cretalive.gr"" "" Κρήτη: Ελεύθερος ο 46χρονος που τραυμάτισε βαριά με μπαλωθιές καλεσμένο σε γάμο"" ""2022-01-08 17:33:05.818805""",361,Ανθρωποκτονία,1,390,2022-01-10T12:49:33.351451Z,2022-01-10T12:49:33.351490Z,10.613
"""Ποινή ισόβιας κάθειρξης επέβαλε το Μικτό Ορκωτό Δικαστήριο στον Ιωσήφ Ριτζάκη για την δολοφονία του 20χρονου φοιτητή Θοδωρή Γαλαζούλα τον Μάιο του 2014 στην Πεντέλη.   Το δικαστήριο κήρυξε ένοχο τον 23χρονο Ριτζάκη για ανθρωποκτονία από πρόθεση σε ήρεμη ψυχική κατάσταση, οπλοφορία και οπλοχρησία υιοθετώντας την εισαγγελική πρόταση που έκανε λόγο για """"οργανωμένο σχέδιο"""" και """"ξεκαθάρισμα λογαριασμών"""".   «Εκείνη τη μέρα ο θανών βρέθηκε στην πλατεία στα Γλυκά Νερά με τον κατηγορούμενο. Ο κατηγορούμενος είχε σκοπό να ξεκαθαρίσει κάποια πράγματα με το θύμα αναφορικά με την εμπορία ναρκωτικών. Αφού επιθεώρησε τον οπλισμό που είχε στο αυτοκίνητο του, οδήγησε το θύμα σε απόμερη δασική περιοχή με σκοπό να μιλήσουν και να ξεκαθαρίσουν τα πράγματα. Η κουβέντα τους μάλλον όμως ξέφυγε και ήρθαν σε αντιπαράθεση και για το λόγο αυτό τον σκότωσε. Έκρυψε επίσης το όπλο για να μην μπορεί να γίνει η ταύτιση με το πρόσωπο του και για το λόγο αυτό πήρε το κινητό του θύματος. Η τακτική του κατηγορούμενου μαρτυρά ότι είχε καταστρώσει σχέδιο. Ήταν ένα ξεκαθάρισμα λογαριασμών για το εμπόριο ναρκωτικών που έκαναν και οι δύο» ανέφερε ο Εισαγγελέας.   Η ποινή ανακοινώθηκε σε ήρεμο κλίμα, παρά την έντονη σχέση μεταξύ των οικογενειών, θύτη και θύματος, λόγω «βεντέτας» που έχει αναπτυχθεί μεταξύ τους. Η αστυνομία ωστόσο έλαβε αυξημένα μέτρα ασφαλείας κατά την μεταφορά του καταδικασθέντος από την αίθουσα στην κλούβα.   Υπενθυμίζεται, ότι 14 μήνες μετά το θάνατο του φοιτητή, ο πατέρας του, Παναγιώτης Γαλαζούλας σκότωσε με πέντε σφαίρες τον πατέρα του 23χρονου κατηγορούμενου, Μανούσο Ριτζάκη."" "" Ισόβια στο δολοφόνο του 20χρονου φοιτητή Θοδωρή Γαλαζούλα"" ""2022-01-08 17:33:05.818805""",360,Ανθρωποκτονία,1,389,2022-01-10T12:49:22.490263Z,2022-01-10T12:49:22.490301Z,8.538
"""Ένας άνθρωπος σκοτώθηκε και άλλοι τέσσερις τραυματίστηκαν από την ένοπλη ένοπλη επίθεση που σημειώθηκε το βράδυ της Δευτέρας στο κέντρο της πόλης Μάλμε, στη νότια Σουηδία.   Εκπρόσωπός της αστυνομίας επιβεβαίωσε στο Γαλλικό Πρακτορείο ότι το ενδεχόμενο η επίθεση να αποτελούσε τρομοκρατική ενέργεια έχει αποκλειστεί.   «Ένας άνδρας 18 ετών απεβίωσε στο νοσοκομείο», ανέφερε η αστυνομία του Μάλμε στον ιστότοπό της. Άλλοι τέσσερις άνθρωποι συνεχίζουν να νοσηλεύονται.   Η αστυνομία, η οποία απηύθυνε έκκληση σε τυχόν μάρτυρες να προσέλθουν να καταθέσουν για να διασαφηνιστούν οι συνθήκες του βίαιου επεισοδίου, διενεργεί πλέον έρευνα για ανθρωποκτονία από πρόθεση.   Δεν έχουν γίνει συλλήψεις ως τώρα.   Σύμφωνα με την εφημερίδα Aftonbladet, τα θύματα έγιναν στόχος πυρών καθώς έβγαιναν από Ίντερνετ καφέ, στην οδό Ντρότινγκαταν, στο κέντρο της πόλης, όχι μακριά από ένα αστυνομικό τμήμα. Η αστυνομία ειδοποιήθηκε λίγο μετά τις 20:00 (21:00 ώρα Ελλάδας).   Αυτόπτες μάρτυρες που επικαλέστηκαν τοπικά ΜΜΕ ανέφεραν ότι τουλάχιστον ένας ύποπτος άνοιξε πυρ με αυτόματο.   Οι αρχές βρήκαν στον τόπο του εγκλήματος τουλάχιστον 18 κάλυκες, ανέφερε η εφημερίδα Dagens Nyheter.   Προς το παρόν, η αστυνομία αρνείται να κάνει σχόλια για το προφίλ του δράστη ή των δραστών κι εκείνο των θυμάτων.   Πολλά από τα θύματα ήταν γνωστά στην αστυνομία, διευκρίνισε το σουηδικό πρακτορείο ειδήσεων TT.   Μολονότι στη Σουηδία καταγράφεται συγκριτικά χαμηλή εγκληματικότητα, τα φτωχότερα προάστια της Στοκχόλμης, του Γκέτεμποργκ και του Μάλμε βιώνουν εδώ και χρόνια αύξηση των βίαιων εγκλημάτων, που αποδίδονται από τις αρχές σε συγκρούσεις μεταξύ συμμοριών που διεκδικούν καθεμιά για λογαριασμό της τον έλεγχο της διακίνησης ναρκωτικών και της πορνείας."" "" Ένας νεκρός και τέσσερις τραυματίες από την ένοπλη επίθεση στο Μάλμε της Σουηδίας"" ""2022-01-08 17:33:05.818805""",358,Ανθρωποκτονία,1,387,2022-01-10T12:48:49.055278Z,2022-01-10T12:48:49.055315Z,7.629
"""Μήνυση για την φονική πυρκαγιά στο Μάτι κατέθεσε η οικογένεια Φύτρου και η συγκεκριμένα η χήρα του Γρηγόρη Φύτρου όπως ανακοίνωσε πριν από λίγα λεπτά ο δικηγόρος της, Βασίλης Καπερνάρος.   Η μήνυση της γυναίκας, που έχασε τον σύζυγό της και τα δύο ανήλικά παιδιά της στο Μάτι, είναι κατά παντός υπευθύνου αλλά και κατά του πρώην υπουργού Προστασίας του Πολίτη Νίκου Τόσκα και του υπουργού Εσωτερικών Πάνου Σκουρλέτη που τον αντικατέστησε στη συνέχεια.   «Ανθρωποκτονία από πρόθεση με ενδεχόμενο δόλο και όχι για αμέλεια. Είναι μια υπόθεση στην οποία τα στοιχεία για τις παραλείψεις των υπευθύνων είναι πολλά, θα έχουμε αποκαλύψεις», δήλωσε χαρακτηριστικά ο Βασίλης Καπερνάρος στον ΣΚΑΪ.   «Καταθέσαμε μια μήνυση με στοιχεία που αποδεικνύουν την υπευθυνότητα και τη συνυπευθυνότητα όλων των μηνυομένων από εμάς μεταξύ των οποίων είναι και ο υπουργός Σκουρλέτης και ο πρώην υπουργός Τόσκας. Ως εκ τούτου, μιλήσαμε και με τον προϊστάμενο, τη Δευτέρα αμελλητί σύμφωνα με το Σύνταγμα η υπόθεση πάει στη Βουλή» πρόσθεσε ο κ. Καπερνάρος, για να καταλήξει: «Εχουμε συγκεντρώσει πάρα πολλά στοιχεία ότι όλοι αυτοί είναι συνυπεύθυνοι και συνυπαίτιοι».   Σημειώνεται ότι μεταξύ των 96 θυμάτων της φωτιάς ήταν ο Γρηγόρης Φύτρος, ο 11χρονος γιος του Ανδρέας και η 15χρονη κόρη του Εβίτα, η οποία έπεσε από μεγάλο ύψος στα βράχια της παραλίας.   Η μήνυση της Βαρβάρας Φύτρου στρέφεται ακόμα και κατά ττης Ρένας Δούρου, περιφερειάρχη Αττικής, αλλά και των Ιωάννη Καπάκη, πρώην γενικού γραμματέα Πολιτικής Προστασίας, καθώς και κατά του δημάρχου Μαραθώνα, Ηλία Ψινάκη, ενώ καταλογίζει ευθύνες και στους Σωτ. Ταρζούδη, πρώην αρχηγό του Πυροσβεστικού Σώματος, καθώς Κων/νο Τσουβάλας, πρώην αρχηγό της ΕΛΑΣ.  "" "" Μήνυση κατά Σκουρλέτη, Τόσκα, Δούρου και Ψινακη από την οικογένεια Φύτρου: Έπονται αποκαλύψεις για τη φωτιά στο Μάτι"" ""2022-01-08 17:33:05.818805""",356,Ανθρωποκτονία,1,385,2022-01-10T12:48:31.364360Z,2022-01-10T12:48:31.364395Z,6.326
"""Ένοχοι κρίθηκαν η χήρα και ο εραστής της για τη δολοφονία του καρδιολόγου Χριστόδουλου Καλαντζάκη το 2017 στη Σητεία της Κρήτης. Και στους δύο επιβλήθηκαν ισόβια για τη δολοφονία.   Η 39χρονη χήρα του καρδιολόγου κρίθηκε ένοχη για ηθική αυτουργία και ο 38χρονος εραστής της ο οποίος ομολόγησε το έγκλημα, για ανθρωποκτονία από πρόθεση.   Η μαραθώνια ακροαματική διαδικασία που ξεκίνησε λίγο το πρωί της Τρίτης, ολοκληρώθηκε τα ξημερώματα με την ανακοίνωση της ποινής.   Νωρίτερα στις απολογίες τους η 39χρονη αρνήθηκε κάθε κατηγορία, ενώ ο 38χρονος πήρε πάνω την ευθύνη και είπε πως αυτός σχεδίασε και εκτέλεσε τον φόνο.   Η 39χρονη σύζυγος του γιατρού ισχυρίστηκε πως δεν είχε καμία ανάμειξη στη δολοφονία και επέρριψε όλη την ευθύνη στον πρώην εραστή της: «Δεν έχω καμία σχέση με τη δολοφονία και την απόφαση του να σκοτώσει τον άνδρα μου. Η ζωή μου έχει καταστραφεί. Ήρθε εδώ και λέει δικαιολογίες».   «Γνώριζα ότι ήταν παντρεμένη και περίμενα το διαζύγιο της» είπε ο 38χρονος υποστηρίζοντας ότι η φίλη του αντιμετώπιζε προβλήματα στον γάμο της, σύμφωνα με όσα η ίδια του είχε πει.«Δεν ήθελα να τον σκοτώσω, ήθελα να γλιτώσω την φίλη μου από τα προβλήματα της», ισχυρίστηκε.   Οι καταθέσεις κατά της 39χρονης χήρας   Αίσθηση προκάλεσε χθες η κατάθεση συνταξιούχου αξιωματικού της ΕΛΑΣ ο οποίος είπε ότι ο γιατρός του είχε αποκαλύψει τον Μάρτιο πριν την δολοφονία ότι κάποιος είχε κλέψει 30.000 ευρώ από το μηχάνημα του διαδρόμου (εκεί συνολικά υπήρχαν 100.000 ευρώ).   Ο γιατρός εμφανίστηκε να υποψιάζεται κάποιους εργάτες αλλά ο αξιωματικός φίλος του υποστήριξε ότι δεν είναι λογικό όποιος πήρε τις 30.000 ευρώ, να άφηνε τις 70.000. Ο φίλος τον προέτρεψε να κάνει μήνυση κατά αγνώστων αλλά ο καρδιολόγος φοβόταν το σκάνδαλο.   Στην συζήτηση του αποκάλυψε ότι συχνά η σύζυγος του έπαιρνε χρήματα από τις τσέπες ή έκανε αναλήψεις με τις κάρτες του. Μάλιστα του είχε πει χαρακτηριστικά ότι «Σήμερα με κλέβει, αύριο θα με σκοτώσει».   «Φοβόταν ότι θα τον δηλητηριάσει επειδή της ζητούσε επίμονα διαζύγιο και εκείνη δεν του το έδινε. Ο γιατρός δεν έτρωγε στο σπίτι και δεν άφηνε και μένα να φάω» κατέθεσε μεταξύ άλλων συνταξιούχος αξιωματικός της Πολεμικής Αεροπορίας, φίλος του δολοφονημένου γιατρού   Η 39χρονη έχει μηνύσει τους φίλους του γιατρού για τα όσα έχουν υποστηρίξει σε βάρος της."" "" Δολοφονία καρδιολόγου: Ισόβια στη χήρα και στον εραστή της"" ""2022-01-08 17:33:05.818805""",353,Ανθρωποκτονία,1,382,2022-01-10T12:47:59.376255Z,2022-01-10T12:47:59.376328Z,7.05
"""Δύο αγόρια ηλικίας 12 και 15 ετών τραυματίστηκαν από σφαίρες σήμερα μέρα μεσημέρι στο Λονδίνο, που βρίσκεται αντιμέτωπο με μια σημαντική αύξηση του αριθμού των ανθρωποκτονιών και των επιθέσεων, σύμφωνα με την αστυνομία.   Τους δύο έφηβους βρήκαν αστυνομικοί λίγο αφότου τραυματίστηκαν από πυρά σε διαφορετικές περιοχές της κοινότητας του Χάροου, στο βορειοδυτικό Λονδίνο.   «Σε ένα αγόρι ηλικίας 12 ετών παρασχέθηκαν οι πρώτες βοήθειες επί τόπου προτού μεταφερθεί σε νοσοκομείο στο δυτικό Λονδίνο όπου παραμένει νοσηλευόμενο» ανέφερε σε ένα δελτίο τύπου η αστυνομία, που δεν διευκρίνισε τη σοβαρότητα των τραυμάτων του.   Η σοβαρότητα των τραυμάτων του 15χρονου παιδιού επίσης εξετάζεται από τους γιατρούς, σύμφωνα με την αστυνομία.   Από τις αρχές του έτους τα περιστατικά βίας με όπλα ή μαχαίρια έχουν αυξηθεί σημαντικά στην πρωτεύουσα της Βρετανίας.   Το πρώτο τρίμηνο του 2018, η Σκότλαντ Γιαρντ άνοιξε 45 φακέλους για ανθρωποκτονία, διπλάσιους σε σύγκριση με την ίδια περίοδο πέρυσι.   Σε έγγραφο του υπουργείου Εσωτερικών, που δημοσίευσε τον Απρίλιο η εφημερίδα The Guardian, επισημαίνεται ότι η πολιτική της μείωσης των αστυνομικών δυνάμεων από το 2010 από τη συντηρητική κυβέρνηση «πιθανόν συνέβαλε» στην αύξηση του αριθμού των επιθέσεων.   Αυτή ακριβώς η αύξηση του αριθμού των ανθρωποκτονιών τράβηξε το ενδιαφέρον του προέδρου των ΗΠΑ Ντόναλντ Τραμπ, ο οποίος αναφέρθηκε στο θέμα κατά τη διάρκεια της ομιλίας του την Παρασκευή ενώπιον του λόμπι των όπλων, του National Rifle Association (NRA).   Σύμφωνα με τον Τραμπ, ένα «νοσοκομείο μέχρι σήμερα υψηλού κύρους» στο Λονδίνο μοιάζει με «εμπόλεμη ζώνη» εξαιτίας του μεγάλου αριθμού επιθέσεων.   Νωρίτερα αυτήν την εβδομάδα, ένας 17χρονος νέος σκοτώθηκε από σφαίρα στο Σάουθγουορκ, στο νότιο Λονδίνο.   Πηγή: ΑΠΕ-ΜΠΕ - AFP"" "" Δύο ανήλικα αγόρια τραυματίστηκαν από σφαίρες στο Λονδίνο"" ""2022-01-08 17:33:05.818805""",352,Ανθρωποκτονία,1,381,2022-01-10T12:47:52.094456Z,2022-01-10T12:47:52.094489Z,7.306
"""Ένα μοντέλο που έγινε γνωστό μέσα από τη συνεργασία του με το Playboy βρέθηκε στραγγαλισμένο στο διαμέρισμά του, σε προάστιο της Φιλαδέλφειας.   Η Christina Carlin-Kraft, 36 ετών, βρέθηκε νεκρή από την αστυνομία στις 22 Αυγούστου στο υπνοδωμάτιο του σπιτιού της στο Ardmore της Πενσιλβανίας.   Σύμφωνα με την αστυνομία οι αξιωματικοί βρήκαν το σώμα της στον πρώτο όροφο στο διαμέρισμα όπου διέμενε, ενώ οι αρχές καθόρισαν την αιτία θανάτου ως ανθρωποκτονία δια στραγγαλισμού.   Το διαμέρισμα ανήκει στον φίλο της, τραπεζίτη της Wall Street, με τον οποίο είχε σχέση εδώ και εννέα χρόνια, αναφέρει η Philadelphia Inquirer.   Μια πηγή δήλωσε στο Inquirer ότι η αστυνομία είχε ερευνήσει μια αναφορά διάρρηξης στο σπίτι που είχε κάνει η ίδια και αστυνομικοί επισκέφτηκαν το διαμέρισμα για να επιστρέψουν κλοπιμαία που είχαν ανακτηθεί.   Λίγες μέρες νωρίτερα, η Christina Carlin-Kraft είχε καταγγείλει πως κάποιος είχε μπει στο διαμέρισμα και της είχε κλέψει κοσμήματα και τσάντες, και αυτό το περιστατικό έρχεται να περιπλέξει περισσότερο το έγκλημα που διεπράχθη στο ίδιο μέρος, λίγες ώρες αργότερα.      Πηγές ανέφεραν ότι τα αρχεία από κάμερες παρακολούθησης έδειξαν έναν ύποπτο άνδρα να μπαίνει στο διαμέρισμα τόσο το βράδυ της ληστείας όσο και την Τετάρτη, μια μέρα πριν βρεθεί νεκρή   Οι αρχές δεν έδιναν το όνομα του θύματος μέχρι να ειδοποιηθούν οι συγγενείς, αλλά τα μέλη της οικογένειας επιβεβαίωσαν το θάνατό της στο CBS Philadelphia.   Η Carlin-Kraft έμενε μόνιμα στη Νέα Υόρκη και έχει συνεργαστεί με το Vanity Fair, το περιοδικό Maxim, την εταιρία Victoria's Secret και κυρίως το Playboy.   Oι αρχές ανέκριναν μεταξύ άλλων και τον σύντροφό της ενώ η έρευνα συνεχίζεται καθώς η δολοφονία είναι μυστήρια και δεν μπορεί να συνδεθεί με τη ληστεία που είχε γίνει ή κάποια νέα διάρρηξη για την ώρα."" "" Μοντέλο του Playboy βρέθηκε στραγγαλισμένο σε διαμέρισμα - Μυστήριο με τη δολοφονία"" ""2022-01-08 17:33:05.818805""",351,Ανθρωποκτονία,1,380,2022-01-10T12:47:44.540393Z,2022-01-10T12:47:44.540493Z,26.747
"""Στο δικαστήριο όπου εκδικάζεται η υπόθεση δολοφονίας της Ελένης Τοπαλούδη βρέθηκε το πρωί της Δευτέρας η Μάγδα Φύσσα, για να συμπαρασταθεί στους γονείς της φοιτήτριας.    Η μητέρα του Παύλου Φύσσα μπήκε στο δικαστήριο και πλησίασε τους γονείς, στους οποίους είπε λίγα λόγια συμπαράστασης, ενώ με την μητέρα της φοιτήτριας είχαν επίσης μια σύντομη συζήτηση εκτός δικαστικής αίθουσας, όπου ο φωτογραφικός φακός κατέγραψε τις δυο γυναίκες να περπατούν σε κάποια στιγμή αγκαλιά.                   Οργή της μητέρας της Ελένης Τοπαλούδη: «Καταστρέψανε την ζωή μου»   Με απόλυτη οργή αντέδρασε η μητέρα της Ελένης Τοπαλούδη, όταν αντίκρισε για πρώτη φορά τους δυο κατηγορούμενους για την άγρια δολοφονία έπειτα από βιασμό της κόρης της.   Η μητέρα της νεαρής φοιτήτριας, άρχισε να τρέμει από οργή με το που είδε να μεταφέρονται στο εδώλιο του Μικτού Ορκωτού Δικαστηρίου οι δύο νεαροί κατηγορούμενοι.    Η γυναίκα βρίζοντας και τους δύο κατηγορούμενους φώναζε πως θα τους σκοτώσει, ενώ αντιδρώντας σε όσους την κρατούσαν έλεγε: «Καταστρέψανε την ζωή μου και θα κάθομαι να τους βλέπω;».   Η κατάσταση εξομαλύνθηκε όταν συγγενείς και αστυνομικοί έβγαλαν την μητέρα του θύματος εκτός της αίθουσας.         Αρνούνται τις κατηγορίες οι δυο άντρες - Πατέρας Ελένης Τοπαλούδη: «Δεν ντρέπεστε;»   Μετά την ανάγνωση της κατηγορίας από την εισαγγελέα Έδρας οι δύο κατηγορούμενοι δια συνηγόρου δήλωσαν πως αρνούνται τις πράξεις που τους αποδίδονται.   Ειδικότερα, ο μεγαλύτερος των κατηγορουμένων, ο 22χρονος, δήλωσε πως αρνείται τον βιασμό, γιατί υπήρξε συναίνεση του θύματος και πως δέχεται όχι την κατηγορία της ανθρωποκτονίας, αλλά της απλής συνέργειας σε ανθρωποκτονία.   Η φράση του συνηγόρου περί «συναίνεσης» του θύματος προκάλεσε έκρηξη του πατέρα της Ελένης Τοπαλούδη, ο οποίος σηκώθηκε όρθιος και φωνάζοντας «ντροπή» είπε πως την κόρη του την βασάνισαν φρικτά: «Δεν ντρέπεστε; Έγιναν φρικτά πράγματα και λέτε για συναίνεση; Μαρτύρησε στα χέρια τους. Πλήρωνε τον Αλβανό να του πηγαίνει κορίτσια να τα βιάζει. Το δικό μας ήταν το... τυχερό! Αν δεν ήταν η Ελένη μας, θα ήταν κάποιο άλλο κορίτσι στη θέση της. Να τη βασανίζουν και αυτή να τους παρακαλάει να σταματήσουν.. Και εσείς μιλάτε για συναίνεση;»   Ο μικρότερος κατηγορούμενος, 20 ετών, δια συνηγόρου δήλωσε πως αρνείται και τις δύο κατηγορίες.   Πρώτος μάρτυρας στο δικαστήριο καταθέτει ο πατέρας του θύματος Ιωάννης Τοπαλούδης, ο οποίος αναφέρθηκε στην αρχή της κατάθεσης του στον χαρακτήρα του παιδιού του, αλλά και σε όσα έγιναν μέχρι τη στιγμή που παρέλαβε τη σωρό της Ελένης για να την κηδέψει.   Χαρακτήρισε την κόρη του ένα «ζωντανό χαρούμενο παιδί, μεγαλωμένο με αγάπη» και συνέχισε: «Ίσως να φταίμε που δεν την κάναμε λίγο καχύποπτη». Επίσης, ο άτυχος πατέρας ζήτησε από την υπεράσπιση να «σταθεί με απόλυτο σεβασμό στην μνήμη της Ελένης μας». Είπε, ακόμα, πως στο εδώλιο θα έπρεπε να κάθονται και οι γονείς των κατηγορουμένων γιατί «θα έπρεπε -εφόσον τους είχαν πει πως τα παιδιά τους έχουν επιθετική και παραβατική συμπεριφορά- να έχουν κάνει κάτι».   Με πληροφορίες από ΑΠΕ-ΜΠΕ"" "" Η Μάγδα Φύσσα αγκαλιά με την μητέρα της Ελένης Τοπαλούδη - Οργή των γονιών στη δίκη"" ""2022-01-08 17:33:05.818805""",350,Γυναικοκτονία,1,379,2022-01-10T12:47:17.538639Z,2022-01-10T12:47:17.538672Z,7.261
"""  Θανατοποινίτης, που είχε καταδικαστεί για ανθρωποκτονία, εκτελέστηκε σήμερα στην Λωρίδα της Γάζας.   Οπως έγινε γνωστό από το υπουργείο Εσωτερικών της κυβέρνησης της Χαμάς, ο Χάνι Μοχάμαντ Αμπού Αλιάν, κάτοικος Χαν Γιούνες, εκτελέστηκε στις 17:30 (ώρα Ελλάδας).   Ο Αλιάν είχε καταδικαστεί σε απαγχονισμό, από δικαστήριο του Χαν Γιούνες, κατηγορούμενος για δύο ανθρωποκτονίες.   Σύμφωνα με ανακοίνωση της Διεθνούς Αμνηστίας, υπήρχε εδώ και καιρό αίτημα της οργάνωσης στις τοπικές αρχές να μην προχωρήσουν στην εκτέλεση, επειδή κατά την περίοδο που τελέστηκαν τα ανθρωποκτονίες για τις οποίες κατηγορείται, ο Αλιάν ήταν ανήλικος.   Συγκεκριμένα ο διευθυντής της  Διεθνούς Αμνηστίας για τη Μέση Ανατολή και τη Βόρεια Αφρική, Φίλιπ Λούθερ, κατήγγειλε με ανακοίνωσή του: «Είναι σοκαριστικό το ότι ο Χάνι Αμπού Αλιάν εκτελέστηκε, κυρίως με δεδομένο ότι το έγκλημα διαπράχθηκε όταν ήταν μικρότερος των 18 ετών και ότι η καταδίκη του αποφασίστηκε από ένα δικαστήριο, το οποίο βασίστηκε, σύμφωνα με τον δικηγόρο του καταδικασθέντα, στην ομολογία που του αποσπάστηκε».   Η Διεθνής Αμνηστία γνωστοποίησε ότι ο Αλιάν είχε πρωτόδικα καταδικαστεί τον Μάιο του 2010 σε δις ισόβια για την ανθρωποκτονία ενός φίλου του το 2009 και «τη δολοφονία και τον βιασμό ενός παιδιού έξι ετών το 2000, όταν ήταν ανήλικος».   Τον Σεπτέμβριο του 2012, και μετά από έφεση της εισαγγελίας, ο Αλιάν καταδικάστηκε στην εσχάτη των ποινών.    "" "" Εκτελέστηκε θανατοποινίτης στη Γάζα"" ""2022-01-08 17:33:05.818805""",349,Ανθρωποκτονία,1,378,2022-01-10T12:47:10.034728Z,2022-01-10T12:47:10.034832Z,7.747
"""Υπέκυψε στα τραύματά του τη Δευτέρα, το τριών ετών κοριτσάκι που τραυματίστηκε βαριά κατά τη διάρκεια επίθεσης με μαχαίρι στην Πολιτεία Άινταχο, στο βορειοδυτικό τμήμα των ΗΠΑ, γνωστοποίησε η αστυνομία, διευκρινίζοντας πως άλλα επτά θύματα συνεχίζουν να νοσηλεύονται.   Η επίθεση, που διαπράχθηκε εν μέσω του παιδικού πάρτι γενεθλίων του μικρού κοριτσιού στην πόλη Μπόισι, σόκαρε όλη τη χώρα.   Ο φερόμενος ως δράστης της επίθεσης έχει συλληφθεί και προφυλακιστεί, γνωστοποίησε η αστυνομία την Κυριακή.   Το κοριτσάκι, που διακομίστηκε αεροπορικώς στη γειτονική Πολιτεία Γιούτα για του προσφερθούν επείγουσες ιατρικές φροντίδες, τελικά υπέκυψε στα τραύματά του, ανέφερε η αστυνομία της πόλης Μπόισι σε σύντομη ανακοίνωσή της τη Δευτέρα.   Ο άνδρας κατηγορείται πως επιτιθέμενος αδιακρίτως με μαχαίρι τραυμάτισε συνολικά εννιά ανθρώπους, τρεις ενήλικους και έξι παιδιά ηλικίας από τριών έως 12 ετών.   Επτά άνθρωποι παραμένουν στο νοσοκομείο «με σοβαρά τραύματα».   Ο δράστης αναμενόταν να προσαχθεί τη Δευτέρα ενώπιον δικαστηρίου για να του απαγγελθούν και τυπικά κατηγορίες.      Ο Τίμι Κίνερ, 30 ετών, αφροαμερικανός από το Λος Άντζελες, διώκεται για ανθρωποκτονία από πρόθεση και πρόκληση σοβαρών σωματικών βλαβών κατά συρροή, με επιβαρυντικές περιστάσεις, καθώς τα περισσότερα θύματά του ήταν παιδιά.   Η επίθεση διαπράχθηκε σε διαμέρισμα πολυκατοικίας όπου διαμένουν κυρίως οικογένειες προσφύγων, στην πλειονότητά τους από τη Συρία, το Ιράκ και την Αιθιοπία.   Ο Κίνερ διέπραξε την επίθεση μία ημέρα αφού η γυναίκα που τον φιλοξενούσε τον έδιωξε, εξήγησε την Κυριακή ο επικεφαλής της αστυνομίας του Μπόισι, ο Μπιλ Μπόουνς.   Με πληροφορίες από ΑΠΕ-ΜΠΕ-AFP"" "" ΗΠΑ: Πέθανε το τρίχρονο κοριτσάκι που τραυματίστηκε από την επίθεση με μαχαίρι στο πάρτι γενεθλίων του"" ""2022-01-08 17:33:05.818805""",348,Ανθρωποκτονία,1,377,2022-01-10T12:47:02.041206Z,2022-01-10T12:47:02.041355Z,11.238
"""   Ο 19χρονος φοιτητής της Φλόριντα Όστιν Χαρούφ που κατηγορείται ότι σκότωσε ένα ανδρόγυνο τον Αύγουστο και δάγκωσε το πρόσωπο του θύματος δήλωσε στις αρχές έπειτα από την επίθεση του: «Βοηθήστε με, έφαγα κάτι άσχημο», ενώ στη συνέχεια και ενώ έφτυσε ένα κομμάτι σάρκας παραδέχτηκε ότι τα θύματα του ήταν «άνθρωποι»,  σύμφωνα με έγγραφα της δικογραφίας που είδαν το φως της δημοσιότητας. Ο Χαρούφ κατηγορείται για ανθρωποκτονία δεύτερου βαθμού στην επίθεση που πραγματοποίησε στις 15 Αυγούστου εναντίον του 59χρονου Τζον Στίβενς και της γυναίκας του, της 53χρονης Μισέλ Μισκόν, έξω από το σπίτι τους στην Τεκουέστα της Φλόριντα. Οι διωκτικές αρχές τονίζουν πως θα επιδιώξουν να απαγγελθούν στον Χαρούφ κατηγορίες για ανθρωποκτονία σε πρώτο βαθμό, που θα τον φέρουν αντιμέτωπο με την θανατική ποινή.   Σύμφωνα με τους αστυνομικούς, βρήκαν τον δράστη, πρώην αθλητή του αμερικάνικου ποδοσφαίρου και παλαιστή με τα εσώρουχα του, να μιμείται φωνές ζώων και να δαγκώνει το πρόσωπο του Στίβενς στην είσοδο του χώρου στάθμευσης της οικίας των θυμάτων. Ο ίδιος παρακάλεσε τους αστυνομικούς να τον σκοτώσουν αφού τον τράβηξαν από το σώμα του Στίβενς. «Πυροβολήστε με τώρα, αξίζω να πεθάνω», είπε ο Χαρούφ.    Το Ομοσπονδιακό Γραφείο Ερευνών ( FBI) πραγματοποιεί έρευνες για να εξακριβώσει κατά πόσον ο Χαρούφ βρισκόταν υπό την επήρεια ναρκωτικών ουσιών. Ο 19χρονος δράστης νοσηλεύτηκε για περίπου δύο μήνες έπειτα από την επίθεση. Ο πατέρας του τονίζει πως ο οισοφάγος του γιου του είχε καεί. Ο σερίφης Γουίλιαμ Σνάιντερ δήλωσε πως ο Χαρούφ ενδεχομένως να κατάπιε χημικές ουσίες που χρησιμοποιούνται για χλοοτάπητες, τις οποίες βρήκε στο γκαράζ του ζευγαριού.   Σύμφωνα με την δικογραφία, ένας αστυνομικός διέταξε τον Χαρούφ να αποτραβηχθεί από το σώμα του Στίβενς, ενώ ένας άλλος χρησιμοποίησε ηλεκτρικό όπλο αναισθητοποίησης στον δράστη, χωρίς όμως αποτέλεσμα. Ο Σνάιντερ τόνισε πως οι αστυνομικοί δεν πυροβόλησαν τον Χαρούφ, υπό τον φόβο μήπως πετύχουν τον Στίβενς. Στο τέλος, τα δαγκώματα ενός σκύλου της αστυνομίας κατάφεραν να αποτραβήξουν τον Χαρούφ από το σώμα του θύματος. Το πτώμα της Μισκόν βρέθηκε εντός του χώρου στάθμευσης.    Λιγότερο από μια ώρα πριν την επίθεση, ο Χαρούφ δειπνούσε με τον πατέρα του, την αδερφή του και ένα φίλο του σε ένα εστιατόριο περίπου 6,5χλμ από το σπίτι των θυμάτων, όταν φέρεται να διαπληκτίστηκε λεκτικά με τον πατέρα του. Οπτικοακουστικό υλικό από κάμερες παρακολούθησης δείχνουν τον δράστη να βγαίνει από το εστιατόριο περπατώντας ήρεμα, περίπου 45 λεπτά πριν την επίθεση. Η μητέρα του, χωρίς να γνωρίζει για την επίθεση του γιου της, κάλεσε την αστυνομία δηλώνοντας την εξαφάνιση του. Όπως τόνισε στις αρχές ο γιος της συμπεριφερόταν περίεργα για περίπου μια εβδομάδα, υποστηρίζοντας ότι διέθετε υπερδυνάμεις και ότι ήταν σταλμένος στη Γη για να βοηθήσει ανθρώπους. Τα θύματα ζούσαν σε κοντινή απόσταση από την οικεία του πατέρα του Χαρούφ και συνήθιζαν να κάθονται στο χώρο στάθμευσης της οικείας τους με την πόρτα ανοιχτή, βλέποντας τηλεόραση και κουβεντιάζοντας με τους περαστικούς. Οι γονείς του Χαρούφ με ανακοίνωση τους μέρες μετά την σφαγή, εξέφρασαν τα συλλυπητήρια στην οικογένεια των θυμάτων, ζητώντας συγγνώμη από τον Τζεφ Φίσερ, γείτονα των θυμάτων, που μαχαιρώθηκε από τον δράστη καθώς προσπαθούσε να σώσει το ζευγάρι."" "" O 19χρονος φοιτητής που συνελήφθη να τρώει το πρόσωπο του θύματός του παρακαλούσε τους αστυνομικούς να τον σκοτώσουν"" ""2022-01-08 17:33:05.818805""",347,Ανθρωποκτονία,1,376,2022-01-10T12:46:50.515034Z,2022-01-10T12:46:50.515067Z,15.295
"""Μηνυτήρια αναφορά για την πυρκαγιά στη Ανατολική Αττική στις 23ης Ιουλίου κατέθεσε στην Εισαγγελία Πρωτοδικών Αθηνών σήμερα η επικεφαλής της «Πλεύσης Ελευθερίας» Ζωή Κωσταντοπούλου.   Με αυτή στρέφονται, όπως είπε και σε δήλωσή της η κ. Κωνσταντοπούλου, σε βάρος κυβερνητικών και αυτοδιοικητικών προσώπων, καθώς και υπηρεσιακών παραγόντων, των οποίων πράξεις και παραλήψεις συνδέονται αιτιωδώς με το θάνατο δεκάδων πολιτών κατά τη διάρκεια της πυρκαγιάς.     Μέσα στις 17 σελίδες της αναφοράς περιγράφεται σειρά αξιοποίνων κακουργηματικών πράξεων, όπως ανθρωποκτονία από πρόθεση με ενδεχόμενο δόλο κατά συρροή και έκθεση κατά συρροή από την οποία επήλθε θάνατος ή βαριά βλάβη της υγείας.   «Παρά τον υψηλό βαθμό κινδύνου, που ήταν γνωστός ακόμη και στον πρωθυπουργό, οι συναρμόδιοι φορείς και υπηρεσίες ήταν εντελώς ανέτοιμοι και εκτός μάχης», αναφέρει.   Εξάλλου συνεχίζεται η έρευνα της Εισαγγελίας Πρωτοδικών σχετικά με την ανωτέρω πυρκαγιά. Σύμφωνα με πληροφορίες μέχρι το τέλος της επόμενης εβδομάδας αναμένεται να έχουν διαβιβαστεί στην Εισαγγελία οι επικοινωνίες που έχουν καταγράφει μεταξύ των εμπλεκομένων πριν και μετά την καταστροφή προκειμένου να τεθούν υπόψη του ανεξάρτητου πραγματογνώμονα που συντρέχει τους εισαγγελικούς λειτουργούς στην έρευνα.   Χρήσιμα συμπεράσματα φέρεται να απεκόμισαν από την αυτοψία που πραγματοποίησαν την προηγούμενη Παρασκευή για 6 και πλέον ώρες οι εισαγγελείς, παρουσία της εισαγγελέως του Αρείου Πάγου Ξένης Δημητρίου στην καμένη περιοχή."" "" Μηνυτήρια αναφορά κατέθεσε η Κωνσταντοπούλου για την πυρκαγιά στο Μάτι"" ""2022-01-08 17:33:05.818805""",346,Ανθρωποκτονία,1,375,2022-01-10T12:46:34.984359Z,2022-01-10T12:46:34.984393Z,12.203
"""Η γυναίκα που εκτέθηκε στον νευροτοξικό παράγοντα Νόβιτσοκ, στο Έιμσμπερι της Βρετανίας, πέθανε στο νοσοκομείο την Κυριακή το βράδυ.   Η μητροπολιτική αστυνομία ξεκίνησε έρευνα για ανθρωποκτονία.   Η γυναίκα, αναγνωρίστηκε από τις αρχές ως η Ντόουν Στέρτζες, 44 ετών από το Durrington. Η οικογένειά της ενημερώθηκε για το θάνατό της, ενώ τους παρέχεται υποστήριξη από ειδικά εκπαιδευμένους αξιωματικούς.   Ο 45χρονος Τσάρλι Ρόουλι, ο οποίος βρέθηκε μαζί με την Στέρτζες αναίσθητος σε οίκημα στο Έιμσμπερι το Σάββατο, σε μικρή απόσταση από το Σάλσμπερι, όπου ο Σκριπάλ και η κόρη του Γιούλια είχαν δηλητηριαστεί με την ίδια νευροτοξική ουσία στις αρχές Μαρτίου, βρίσκεται ακόμη σε κρίσιμη κατάσταση στο νοσοκομείο.   «Αυτά είναι σοκαριστικά και τραγικά νέα. Η Ντόουν άφησε πίσω της την οικογένειά της, συμπεριλαμβανομένων τριών παιδιών και οι σκέψεις και οι προσευχές μας είναι μαζί τους, σε αυτή την υπερβολικά δύσκολη ώρα», ανέφερε ο επικεφαλής της αντιτρομοκρατικής υπηρεσίας του Ηνωμένου Βασιλείου, Νιλ Μπάσου.   «Αυτή η τρομερή είδηση χρησίμευσε μόνο για να ενισχύσει την αποφασιστικότητά μας να εντοπίσουμε και να φερουμε στη δικαιοσύνη το πρόσωπο ή τα πρόσωπα που είναι υπεύθυνα για αυτό που μπορώ να χαρακτηρίσω μόνο ως μια εξωφρενική, απερίσκεπτη και βάρβαρη πράξη», πρόσθεσε.   Με πληροφορίες από The Guardian"" "" Βρετανία: Πέθανε η γυναίκα που εκτέθηκε στον νευροτοξικό παράγοντα Νόβιτσοκ στο Έιμσμπερι"" ""2022-01-08 17:33:05.818805""",345,Ανθρωποκτονία,1,374,2022-01-10T12:46:22.550749Z,2022-01-10T12:46:22.550784Z,11.184
"""Με την ετυμηγορία του Τριμελούς Εφετείου Ανηλίκων Θεσσαλονίκης έπεσε η αυλαία στην πολύκροτη υπόθεση δολοφονίας 80χρονου, πριν 7 χρόνια, στην Κερκίνη Σερρών, υπόθεση που είχε προκαλέσει σοκ στο πανελλήνιο, καθώς ως δράστιδες κατηγορήθηκαν μία 16χρονη και μία 15χρονη, η πρώτη ως φυσικός αυτουργός και η δεύτερη για άμεση συνέργεια. Οι δύο έφηβες φαίνεται ότι αντέδρασαν στην επιθυμία του ηλικιωμένου να ικανοποιήσει τη γενετήσια ορμή του έναντι πληρωμής, με συνέπεια το θύμα να δεχθεί θανατηφόρα χτυπήματα με στιλέτο.   Ύστερα από αναίρεση στον 'Αρειο Πάγο, η υπόθεση οδηγήθηκε εκ νέου στο ακροατήριο του Εφετείου Ανηλίκων, στο εδώλιο του οποίου κάθισε μόνο η κατηγορούμενη ως φυσικός αυτουργός, 23 ετών σήμερα. Το δικαστήριο την καταδίκασε σε 5ετή κάθειρξη, αφού προηγουμένως την έκρινε ένοχη για ανθρωποκτονία εν βρασμώ ψυχικής ορμής -κατά μετατροπή της κατηγορίας από ανθρωποκτονία εκ προθέσεως σε ήρεμη ψυχική κατάσταση- ενώ της αναγνώρισε ελαφρυντικό, επειδή «ωθήθηκε στην πράξη λόγω ανάρμοστης συμπεριφοράς του θύματος».   Με βάση την απόφαση, η 23χρονη παραμένει σε καθεστώς ελευθερίας. Η κατηγορούμενη, που ζει πια στη Γερμανία και ετοιμάζεται να ξεκινήσει σπουδές, απολογούμενη ζήτησε συγγνώμη από την οικογένεια του 80χρονου. «Η σημερινή κατάληξη μπορεί να προσφέρει γαλήνη στην εντολέα μου, υπό την έννοια ότι δεν θα γυρίσει σε καθεστώς κράτησης, γαλήνη στην οικογένεια του θύματος αλλά και στην τοπική κοινωνία που είχε διχαστεί μετά το έγκλημα» δήλωσε ο συνήγορός της Θανάσης Αλεξόπουλος.   Το Νοέμβριο του 2014, πάλι το Εφετείο Ανηλίκων της Θεσσαλονίκης, κατόπιν έφεσης σε προηγούμενη απόφαση του Δικαστηρίου Ανηλίκων Σερρών, είχε καταδικάσει την 23χρονη σε κάθειρξη 10 ετών και 2 μηνών. Μετά την απόφαση εκείνη, η ίδια οδηγήθηκε στις γυναικείες φυλακές Ελαιώνα όπου έμεινε κρατούμενη 15 μήνες. Αποφυλακίστηκε όταν ο 'Αρειος Πάγος έκανε δεκτή την αίτηση αναίρεσης κατά της εφετειακής απόφασης, λόγω μη επαρκούς αιτιολόγησης. Η υπόθεση έφτασε εκ νέου στο Εφετείο Ανηλίκων Θεσσαλονίκης, που την εξέτασε τώρα με νέα σύνθεση. Όσον αφορά στη συγκατηγορούμενη της, 22 ετών σήμερα, το Δικαστήριο Ανηλίκων Σερρών την τιμώρησε με αναμορφωτικά και θεραπευτικά μέτρα."" "" Πέντε χρόνια φυλακή για τη νεαρή που σκότωσε τον 80χρονο στην Κερκίνη"" ""2022-01-08 17:33:05.818805""",344,Ανθρωποκτονία,1,373,2022-01-10T12:46:11.087679Z,2022-01-10T12:46:11.087715Z,20.944
"""H 23χρονη Bee Love Slater βρέθηκε νεκρή μέσα σε ένα αυτοκίνητο στη Φλόριντα. Είναι η 18η transgender που δολοφονείται στις ΗΠΑ από τις αρχές της χρονιάς και πλέον η ανησυχία για τα εγκλήματα αυτά είναι πιο έντονη από ποτέ.   Η σορός της Bee βρέθηκε καμμένη σε βαθμό που δεν αναγνωρίζονταν. 18 transgender άτομα έχουν δολοφονηθεί φέτος στις Ηνωμένες Πολιτείες, σύμφωνα με την οργάνωση Human Rights Campaign που παρακολουθεί και καταγράφει τη βία κατά των τρανς ατόμων.   Οι αρχές χρειάστηκε να χρησιμοποιήσουν τα οδοντιατρικά αρχεία για να την ταυτοποιήσουν, αφού βρέθηκε στις 4 Σεπτεμβρίου λίγο έξω από το Clewiston της Φλόριντα. Ο σερίφης δήλωσε ότι οι ερευνητές αντιμετωπίζουν την υπόθεση ως ανθρωποκτονία, αλλά υποστηρίζει πως δεν έχουν στοιχεία που να δείχνουν ότι ήταν έγκλημα μίσους. Οι αρχές εξετάζουν μια σειρά από ποστ στα σόσιαλ μίντια που απευθύνονται στην Slater πριν από το θάνατό της και ο σερίφης δήλωσε ότι ενώ δεν περιλαμβάνουν άμεσες απειλές, εκφράζουν επιθυμία να την βλάψουν. Πρόσωπο από το φιλικό περιβάλλον της 23χρονης, είπε στο περιοδικό Out ότι κάποιος την απειλούσε στο Facebook λίγο πριν το θάνατό της. Υποστηρίζει πως μια μέρα πριν βρει τραγικό θάνατο, είχε δεχθεί μηνύματα που την έκαναν να αισθάνεται ότι θέλουν να της επιτεθούν και να της κάνουν κακό. Η ίδια πηγή αναφέρει πως είπε ότι ήθελε να φύγει από την πόλη επειδή φοβόταν.   Οι υποστηρικτές των θυμάτων ομοφυλοφιλικών, αμφιφυλόφιλων και τρανσεξουαλικών εγκλημάτων δήλωσαν ότι ο θάνατος της Slater έρχεται να προστεθεί στην κατηγορία βίας κατά των transgender. Το 2018 είχαν καταγραφεί τουλάχιστον 26 αντίστοιχοι θάνατοι, οι περισσότεροι από τους οποίους αφορούσαν μαύρες γυναίκες transgender. «Αυτά τα θύματα δεν είναι αριθμοί - ήταν άνθρωποι με ελπίδες και όνειρα, αγαπημένα πρόσωπα που χάθηκαν», ανέφερε ανακοίνωση της Human Rights Campaign. Το 2017, καταγράφηκαν 29 θάνατοι, σύμφωνα με τα στοιχεία που έχει η οργάνωση ενώ τονίζεται πως πολλές από τις δολοφονίες ήταν σοκαριστικά βίαιες.   Η Janet Taylor, πρώην επίτροπος της πολιτείας, δήλωσε το Σάββατο πως η αίσθηση της κοινότητας είναι ότι αυτό είναι πραγματικά ένα έγκλημα μίσους. «Οι σεξουαλικές προτιμήσεις είναι κάτι που δεν κρίνουμε. Η κοινότητά μας θέλει απλώς να αποδοθεί δικαιοσύνη για την οικογένειά της».   Η Αμερικανική Ιατρική Εταιρεία χαρακτήρισε τη βία κατά των τρανς ανθρώπων «επιδημία» και ψήφισε σε μια διάσκεψη τον Ιούνιο, την πρόταση να υιοθετήσουν νέες πολιτικές για να βοηθήσουν στην πρόληψη αυτής της βίας. «Σύμφωνα με τα διαθέσιμα στοιχεία, η θανάσιμη βία κατά των τρανς στις Η.Π.Α. αυξάνεται και τα περισσότερα θύματα ήταν μαύρες γυναίκες transgender», δήλωσε  μέλος του συμβουλίου.   Ωστόσο εκφράζουν ανησυχία πως ο αριθμός των θυμάτων θα μπορούσε να είναι ακόμα μεγαλύτερος λόγω της ανεπαρκούς αναφοράς των αρχών και εκτιμούν πως απαιτείται καλύτερη συλλογή δεδομένων αλλά και πως είναι απαραίτητη η δημιουργία στρατηγικών που θα αποτρέψουν τη βία.    Με πληροφορίες από New York Times    "" "" H 23χρονη Bee βρέθηκε καμένη μέσα σε όχημα - Είναι η 18η transgender που δολοφονήθηκε φέτος στις ΗΠΑ"" ""2022-01-08 17:33:05.818805""",342,Γυναικοκτονία,1,371,2022-01-10T12:45:40.259958Z,2022-01-10T12:45:40.259994Z,7.963
"""Ένας Βούλγαρος κρατείται στη Γερμανία ως ύποπτος για τον βιασμό και τη δολοφονία της δημοσιογράφου Βικτόρια Μαρίνοβα, ανακοίνωσε ο επικεφαλής των εισαγγελικών αρχών της Βουλγαρίας.    Οι αρχές στη Βουλγαρία δήλωσαν πως έχει εκδοθεί ένταλμα σύλληψης για τον 21χρονο άντρα, ο οποίος θα κατηγορηθεί ερήμην για βιασμό και ανθρωποκτονία.    Ο Γενικός Εισαγγελέας της Βουλγαρίας Σοτίρ Τσατσάροφ επιβεβαίωσε τη σύλληψη, ενώ μέσω της βουλγαρικής δικαιοσύνης έγινε γνωστό το όνομα του. Λέγεται Σεβερίν Κρασιμίροφ και είναι Βούλγαρος πολίτης.    Ο Τσάτσαροφ δήλωσε στην ίδια συνέντευξη Τύπου, ότι δεν θα μπορούσε να πει σε αυτό το στάδιο εάν η δολοφονία συνδέεται με την δημοσιογραφική δουλειά της Μαρινόβα.   Σύμφωνα με τον υπουργό Εσωτερικών Μλάντεν Μαρίνοφ υπάρχουν αποδείξεις που συνδέουν το Κρασιμίροφ με τη δολοφονία της Μαρίνοβα. Ο Κρασιμίροφ, που είναι κάτοικος της πόλης Ρούσε στην οποία έγινε το έγκλημα, έχει ποινικό μητρώο που σχετίζεται με κλοπές μετάλλων σκραπ.   Σύμφωνα με τον υπουργό oi ερευνητές της αστυνομίας μίλησαν με την οικογένεια και τους φίλους της δημοσιογράφου και  για την ώρα «δεν υπάρχει καμία συσχέτιση με τη δουλειά της».   Η αστυνομία της Βουλγαρίας έθεσε χθες υπό κράτηση έναν Ρουμάνο πολίτη, όμως διαπιστώθηκε πως δεν έχει κάποια σχέση με την υπόθεση και αναμένεται να αφεθεί ελεύθερος.    Με πληροφορίες από Guardian           "" "" Σύλληψη Βούλγαρου στη Γερμανία για τη δολοφονία της Μαρίνοβα"" ""2022-01-08 17:33:05.818805""",341,Γυναικοκτονία,1,370,2022-01-10T12:45:32.065709Z,2022-01-10T12:45:32.065743Z,7.06
"""Επιμένει στην αθωότητα του εκατομμυριούχου ομογενούς Φώτη Ντούλος, ο δικηγόρος του, ο οποίοις ζητά να προχωρήσει κανονικά η δικαστική διαδικασία, παρότι ο πελάτης του δεν είναι πια εν ζωή.   Ο 52χρονος Ντούλος άφησε την τελευταία του πνοή στο νοσοκομείο, μετά την απόπειρα αυτοκτονίας με μονοξείδιο του άνθρακα που είχε κάνει προ ημερών. Κατηγορείται για τη δολοφονία της συζύγου του, Τζένιφερ Φάρμπερ - η οποία αγνοείται από τον περασμένο Μάιο, όταν άφησε τα πέντε παιδιά τους στο σχολείο και παρά τις εκτεταμένες έρευνες, δεν έχει βρεθεί κανένα ίχνος της.   Ωστόσο, ο δικηγόρος του, Νορμ Πάτις επιμένει πως ο πελάτης του είναι αθώος και για να το αποδείξει, ζήτησε από την πολιτεία του Κονέκτικατ να συνεχιστούν κανονικά οι νομικές διαδικασίες της ποινικής δίωξης κατά του Ντούλος - παρότι ο ίδιος δεν βρίσκεται πια στη ζωή.   Το αν θα πραγματοποιηθεί δίκη μετά θάνατον, μένει να αποδειχτεί, ωστόσο, όπως ανέφεραν ειδικοί στο CNN, πρόκειται για μία διαδικασία εξαιρετικά σπάνια.   «Από τη δική μου εμπειρία είναι παντελώς πρωτόγνωρο να συνεχίζεται μία δικαστική υπόθεση ενώ ο κατηγορούμενος έχει πεθάνει» εξηγεί ο Τοντ Φέρνοου, καθηγητής νομικής και δ/ντής ποινικού δικαίου στο πανεπιστήμιο του Κονέκτικατ, συμπληρώνοντας: «Ωστόσο, επίσης δεν γνωρίζω την ύπαρξη κανόνα που να απαγορεύει κάτι τέτοιο».   Τον περασμένο μήνα, ο Ντούλος δήλωσε αθώος για τη δολοφονία της γυναίκας του. Ωστόσο, με το δικό του θάνατο, το μέλλον της υπόθεσης βρίσκεται στον αέρα - και μαζί η τύχη της Τζέφιφερ Φάρμπερ Ντούλος.   Το χρονικό    Ο Ντούλος και η Φάρμπερ βρίσκονταν εν μέσω ενός έντονου διαζυγίου και μιας άγριας δικαστικής μάχης για την επιμέλεια των παιδιών, όταν η 50χρονη μητέρα πέντε παιδιών εξαφανίστηκε μυστηριωδώς, τον Μάιο του 2019.   Από την αρχή ο Φώτης Ντούλος θεωρήθηκε ύποπτος. Μία εβδομάδα μετά την έναρξη των ερευνών συνελήφθη τόσο ο ίδιος όσο και η τότε σύντροφός του, Μισέλ Τροκόνις, με τις κατηγορίες της αλλοίωσης στοιχείων και παρεμπόδισης των αρχών. Όμως, οι αρχές δεν κατάφεραν να βρουν το πτώμα της Τζένιφερ Ντούλος, για να θεμελιωθούν οι κατηγορίες. Παρόλα αυτά, με συμπληρωματικά στοιχεία, απήγγειλαν κατηγορίες σε βάρος του συζύγου της.   Έπειτα από πολύμηνες έρευνες, ο Φώτης Ντούλος συνελήφθη στις 7 Ιανουαρίου, αντιμετωπίζοντας κατηγορίες για ανθρωποκτονία και απαγωγή.   Τι έγραφε στο σημείωμα αυτοκτονίας   Ο Φώτης Ντούλος επέμεινε για την αθωότητά του, στο σημείωμα που βρέθηκε κοντά του, σύμφωνα με έγγραφα που κατέθεσαν οι δικηγόροι του στο δικαστήριο.   Στο σημείωμα, που βρήκαν οι αστυνομικοί, ο Ντούλος «δήλωνε την αθωότητά του για τα διαβότητα και φρικτά εγκλήματα που η πολιτεία τον έχει κατηγορήσει και υποστηρίζει ότι ο δικηγόροι του έχουν τα στοιχεία για να το αποδείξουν», αναφέρουν οι δικηγόροι του στα έγγραφα που κατέθεσαν στο δικαστήριο.   Την ημέρα που ο Ντούλος βρέθηκε ημιθανής, στο γκαράζ του σπιτιού, επρόκειτο να εμφανιστεί στο δικαστήριο, για την ακροαματική διαδικασία που αφορούσε την εγγύησή του και μπορεί να αναγκαζόταν να επιστρέψει στη φυλακή.   Με πληροφορίες από CNN/ΑΡ"" "" Υπόθεση Ντούλος: Να δικαστεί μετά θάνατον ζητά o δικηγόρος του - «Για να αποδειχτεί η αθωότητά του»"" ""2022-01-08 17:33:05.818805""",340,Γυναικοκτονία,1,369,2022-01-10T12:45:24.742526Z,2022-01-10T12:45:24.742560Z,12.513
"""Στις 19 Ιουνίου πρόκειται να ανακοινωθεί η απόφαση για τους πρώην ειδικούς φρουρούς από το δικαστήριο της Λαμίας για τη δολοφονία του Αλέξη Γρηγορόπουλου.    Ολοκληρώθηκε το μεσημέρι της Δευτέρας στο Μικτό Ορκωτό Εφετείο Λαμίας η ακροαματική διαδικασία της δίκης σε δεύτερο βαθμό των πρώην ειδικών φρουρών Επαμεινώνδα Κορκονέα και Βασίλη Σαραλιώτη, για τη δολοφονία του 15χρονου μαθητή Αλέξη Γρηγορόπουλου στα Εξάρχεια τον Δεκέμβριο του 2008.     Η τελευταία ουσιαστικά συνεδρίαση, ολοκληρώθηκε με τις αγορεύσεις των συνηγόρων υπεράσπισης του Βασίλη Σαραλιώτη κκ Διαμάντη και Αλετρά, με την Πρόεδρο του Δικαστηρίου, κα Πάνταινα να ανακοινώνει ότι η απόφασή τους θα ανακοινωθεί στις 19 Ιουνίου 2019 στη 1:00 το μεσημέρι και αφού πρώτα προηγηθεί η διάσκεψη των ένορκων και τακτικών δικαστών.     Μετά την ανακοίνωση της απόφασης οι συνήγοροι των κατηγορούμενων, έχουν το δικαίωμα να ζητήσουν τον καταλογισμό ελαφρυντικών, σε μια διαδικασία που μπορεί να ολοκληρωθεί το απόγευμα της ίδιας ημέρας, όπως ανέφερε η Πρόεδρος.   Αναφορικά με τις αγορεύσεις των συνηγόρων υπεράσπισης του Βασίλη Σαραλιώτη, υποστήριξαν ότι ο εντολέας τους δεν είχε καμία απολύτως ανάμειξη στις ενέργειες Κορκονέα και ζήτησαν την απαλλαγή του.   Υπενθυμίζεται, ότι πρωτόδικα ο Επαμεινώνδας Κορκονέας είχε καταδικαστεί στο Μικτό Ορκωτό Δικαστήριο της Άμφισσας σε ισόβια καθώς είχε κριθεί ένοχος για ανθρωποκτονία από πρόθεση με άμεσο δόλο χωρίς να του αναγνωριστεί κανένα ελαφρυντικό και είναι κρατούμενος στις φυλακές Δομοκού.   Ο δεύτερος ειδικός φρουρός, Βασίλης Σαραλιώτης, καταδικάστηκε σε 10ετή κάθειρξη επίσης χωρίς ελαφρυντικά, ο οποίος ωστόσο αποφυλακίστηκε με περιοριστικούς όρους το 2012.   Με πληροφορίες από Lamiareport"" "" Δολοφονία Γρηγορόπουλου: Στις 19 Ιουνίου η απόφαση για τους Κορκονέα – Σαραλιώτη"" ""2022-01-08 17:33:05.818805""",339,Ανθρωποκτονία,1,368,2022-01-10T12:45:11.982736Z,2022-01-10T12:45:11.982771Z,6.82
"""Θέμα χρόνου είναι η ταυτοποίηση του δράστη της δολοφονίας νεαρού άνδρα, χθες το βράδυ, σε καφετέρια στο Περιστέρι, σύμφωνα με πληροφορίες από αστυνομικές πηγές.   Το πρόσωπο του εκτελεστή, ο οποίος δεν είχε καλυμμένα τα χαρακτηριστικά του, έχει καταγραφεί καθαρά από κάμερες ασφαλείας. Σύμφωνα με αυτόπτες μάρτυρες, ο δράστης συνομιλούσε με το θύμα, ενώ σε κάποια στιγμή οι δύο άνδρες διαπληκτίστηκαν.   Ο δράστης στη συνέχεια βγήκε έξω και μετά από λίγο επέστρεψε στην καφετέρια και πυροβόλησε στο κεφάλι το θύμα. Αμέσως μετά ο δράστης έφυγε από την καφετέρια, ενώ σύμφωνα με πληροφορίες τον περίμεναν έξω συνεργοί του. Η αστυνομία εξετάζει όλα τα ενδεχόμενα ως προς το κίνητρο της δολοφονίας.   Η καφετέρια ανήκει στον γνωστό ηθοποιό, Μάνο Παπαγιάννη και στην σύζυγό του, επίσης ηθοποιό, Αγγελική Δαλιάνη. Στο σημείο έσπευσε αργά το βράδυ η δικηγόρος του Μάνου Παπαγιάννη. Η Ιωάννα Παναγοπούλου σε δήλωσή της αναφέρθηκε στο περιστατικό, για την ψυχολογική κατάσταση του Μάνου Παπαγιάννη και των υπαλλήλων της καφετέριας. Η δικηγόρος μίλησε για άμεση κινητοποίηση των αρχών, τις οποίες ευχαρίστησε εκ μέρους του πελάτη της, ενώ έκανε λόγο για αύξηση της εγκληματικότητας στην περιοχή καθώς χθες άλλη μία ανθρωποκτονία σημειώθηκε χθες στην περιοχή.    Συγκλονίζουν οι μαρτυρίες   «Εμείς δουλεύουμε σε μαγαζί δίπλα, στον πρώτο πυροβολισμό πεταχτήκαμε έξω. Προλάβαμε τον δράστη μέσα στο καφέ, ο οποίος έβγαινε τρέχοντας από την μπροστινή πόρτα. Του είχε ρίξει άλλες δύο πιστολιές. Η πρώτη ήταν στην πλάτη, μετά του έριξε άλλες δύο στην πλάτη. Συνέχισε να τον χτυπάει με το όπλο στο κεφάλι ενώ ήταν ήδη πυροβολημένος ο άνθρωπος» δήλωσε αυτόπτης μάρτυρας της σκληρής δολοφονίας σε καφετέρια στο Περιστέρι στον ΑΝΤ1.   «Ήταν 1,5 ώρα μαζί στην καφετέρια. Έφυγε και ξαναήρθε μέσα σε δύο λεπτά, κάθονταν δύο φίλοι μου στο διπλανό τραπέζι. Γύρισε, μπήκε από την πλαϊνή τζαμαρία του μαγαζιού, πήδηξε, λέει στον κόσμο μην φοβηθείτε, δεν θα σας πειράξω. Τον πυροβόλησε μία φορά στην πλάτη και μετά δύο στο κεφάλι. Τον χτύπησε με το όπλο και έφυγε μέσα στα στενά» πρόσθεσε. Το θύμα παραλήφθηκε εν ζωή από ασθενοφόρο του ΕΚΑΒ και μεταφέρθηκε στο νοσοκομείο """"Αττικόν"""" όπου κατέληξε.   Με πληροφορίες από ΑΠΕ-ΜΠΕ/ANT1"" "" Δολοφονία στο Περιστέρι: Οι κάμερες ασφαλείας κατέγραψαν το πρόσωπο του δράστη"" ""2022-01-08 17:33:05.818805""",338,Ανθρωποκτονία,1,367,2022-01-10T12:45:04.917069Z,2022-01-10T12:45:04.917103Z,6.272
"""Παραδόθηκε στην αστυνομία ο οδηγός που παρέσυρε και σκότωσε με το αυτοκίνητό του έναν 15χρονο μαθητή στην Καλαμάτα πριν από περίπου μια εβδομάδα.    Ο μαθητής επέστρεφε στο σπίτι του από το σχολείο όταν χτυπήθηκε από το αυτοκίνητο. Ο οδηγός του οχήματος αμέσως μετά το τροχαίο δυστύχημα είχε τραπεί σε φυγή.   Ο άτυχος μαθητής, που πήγαινε στην Α' Λυκείου επέστρεφε σπίτι του στην Αίπεια, από το σχολείο με τα πόδια. Μετά το τροχαίο μεταφέρθηκε στο νοσοκομείο Καλαμάτας βαριά τραυματισμένος, υποκύπτοντας τελικά στα τραύματά του.      Οι αστυνομικές αρχές είχαν καταφέρει να ταυτοποιήσουν τον άνδρα που οδηγούσε το αυτοκίνητο. Σύμφωνα με το newsit.gr, πρόκειται για έναν 25χρονο Ρομά, ο οποίος δεν διαθέτει δίπλωμα οδήγησης.   Γνωρίζοντας πως η σύλληψή του ήταν αναπόφευκτη, ο 25χρονος αποφάσισε τελικά να παραδοθεί στην αστυνομία.    Να σημειωθεί πως ο αδελφός του 25χρονου, μια ώρα μετά το τροχαίο δυστύχημα, είχε παρουσιαστεί στο αστυνομικό τμήμα, όπου ισχυρίστηκε πως εκείνος οδηγούσε το αυτοκίνητο, σε μια προσπάθεια να καλύψει τον πραγματικό οδηγό.    Οι άντρες της Τροχαίας Καλαμάτας διαπίστωσαν κενά και αντιφάσεις στην περιγραφή του 28χρονου αδερφού του οδηγού, που τελικά αποκάλυψε πως δεν ήταν εκείνος πίσω από το τιμόνι και πως κάλυπτε τον 25χρονο επειδή δεν διέθετε δίπλωμα οδήγησης.    Ο 28χρονος οδηγήθηκε στο Αυτόφωρο κατηγορούμενος για ψευδή ανωμοτί κατάθεση, αλλά ζήτησε και πήρε προθεσμία και η υπόθεση θα εκδικαστεί στις 30 Ιανουαρίου.   Σε βάρος του 25χρονου οδηγού έχει ήδη σχηματιστεί δικογραφία για ανθρωποκτονία από αμέλεια, εγκατάλειψη και οδήγηση χωρίς δίπλωμα, η οποία έχει διαβιβαστεί στην Εισαγγελέα Καλαμάτας."" "" Παραδόθηκε ο οδηγός που παρέσυρε και σκότωσε 15χρονο μαθητή στην Καλαμάτα"" ""2022-01-08 17:33:05.818805""",337,Ανθρωποκτονία,1,366,2022-01-10T12:44:58.419560Z,2022-01-10T12:44:58.419593Z,5.755
"""Προφυλακιστέος με τη σύμφωνη γνώμη ανακριτή και εισαγγελέα κρίθηκε ο 36χρονος που δολοφόνησε την 32χρονη εν διαστάσει σύζυγό του, μετά από καυγά, στο σπίτι της μητέρας του θύματος στη Σητεία.   Ο συλληφθείς, οδηγήθηκε στο Δικαστικό Μέγαρο Νεαπόλεως για την απολογία του γύρω στις 12:30 το μεσημέρι της Παρασκευή και παρέμεινε στο γραφείο του ανακριτή έως τις 15:00.   Υπενθυμίζεται ότι ο 36χρονος δράστης, το πρωί της περασμένης Τρίτης είχε οδηγηθεί ενώπιον του εισαγγελέα Λασιθίου, ο οποίος του άσκησε ποινικές διώξεις σε βαθμό κακουργήματος για ανθρωποκτονία από πρόθεση, καθώς και για έκθεση ανηλίκων σε κίνδυνο, δεδομένου ότι τα δύο μωρά του ζευγαριού βρίσκονταν στο διπλανό δωμάτιο τη στιγμή του φόνου.    Το έγκλημα που συγκλόνισε την τοπική κοινωνία της Κρήτης έγινε στις 4 Μαρτίου, ημέρα κατά την οποία το θύμα που εργαζόταν ως συμβασιούχος στην Υπηρεσία Πρασίνου του δήμου Σητείας, πήρε ολιγόωρη άδεια από τη δουλειά της προκειμένου να εμβολιάσει τα δύο μωρά της.   Το εν διαστάσει ζευγάρι αρχικά, είχε τηλεφωνική επικοινωνία, στη διάρκεια της οποίας ακολούθησε καυγάς. Στη συνέχεια, ο 36χρονος άνδρας μετέβη στο σπίτι της πεθεράς όπου ζούσε το τελευταίο διάστημα η 32χρονη Κατερίνα με τα δύο μωρά που είχαν αποκτήσει. Ο καυγάς μεταξύ τους συνεχίστηκε δια ζώσης, και στη διάρκειά του ο δράστης τύλιξε τα χέρια του γύρω από το λαιμό της άτυχης γυναίκας στραγγαλίζοντάς την. Στη συνέχεια, ο 36χρονος μετέβη στο σχολείο της μεγαλύτερης κόρης του από προηγούμενο γάμο και κατόπιν στο Αστυνομικό Τμήμα της Σητείας, όπου και παραδόθηκε.   Σε εξέλιξη βρίσκονται παράλληλα και οι διαδικασίες που έχουν εκκινηθεί με πρωτοβουλία του εισαγγελέα Λασιθίου για την επιμέλεια των τριών παιδιών του 36χρονου.   Με πληροφορίες από Cretapost"" "" Προφυλακιστέος ο 36χρονος για τη δολοφονία της εν διαστάσει συζύγου του στη Σητεία"" ""2022-01-08 17:33:05.818805""",336,Γυναικοκτονία,1,365,2022-01-10T12:44:52.412355Z,2022-01-10T12:44:52.412390Z,9.489
"""Ένας νεαρός και πλούσιος Αμερικανός τουρίστας ομολόγησε, σύμφωνα με τα ιταλικά ΜΜΕ, τη δολοφονία ενός αστυνομικού στο κέντρο της Ρώμης.   Η δολοφονία έχει προκαλέσει συγκίνηση στην Ιταλία αλλά και κάποια αμηχανία, καθώς στην αρχή είχε θεωρηθεί πως ο δράστης της δολοφονίας κατάγεται από χώρα της βόρειας Αφρικής κάτι που προκάλεσε και ξεσπάσματα ρατσιστικού μίσους.    Τη νύχτα της Πέμπτης προς Παρασκευή, ο Μάριο Ρέγκα Τσερτσιέλο, ένας 35χρονος αστυνομικός της χωροφυλακής,  ο οποίος είχε μόλις επιστρέψει από τον μήνα του μέλιτος, σκοτώθηκε με οκτώ μαχαιριές από έναν από δύο νεαρούς άνδρες κατά τη διάρκεια της σύλληψής τους για την κλοπή ενός σακιδίου πλάτης σε μια πλούσια συνοικία κοντά στο Βατικανό.   «Οι ύποπτοι φαίνονται στις κάμερες επιτήρησης της κυκλοφορίας, δεν θα μας ξεφύγουν. Προφανώς, δεν είναι Ιταλοί, τι έκπληξη!» έσπευσε να δηλώσει ο ακροδεξιός υπουργός Εσωτερικών Ματέο Σαλβίνι, ζητώντας την επιβολή «ισόβιων καταναγκαστικών έργων» για «αυτούς τους μπάσταρδους».   Αρκετοί Ιταλοί χρήστες συνέχισαν στο ίδιο ύφος, ένα μέρος της πολιτικής τάξης άρχισε να σχολιάζει, ενόσω τα ιταλικά ΜΜΕ περιέγραφαν τους υπόπτους ως καταγόμενους από το Μαγκρέμπ. Οι ύποπτοι συνελήφθησαν το απόγευμα: πρόκειται για δύο Αμερικανούς, 19 ετών, που διέμεναν σε ένα πολυτελές ξενοδοχείο και είχαν βγάλει αεροπορικά εισιτήρια επιστροφής το ίδιο βράδυ.   Αργά το βράδυ, ο ένας από τους δύο ομολόγησε ότι ήταν ο δράστης της δολοφονίας, μεταδίδουν ιταλικά ΜΜΕ επικαλούμενα την αστυνομία. Όμως και η υπόθεση της ληστείας αποδείχθηκε λίγο πιο πολύπλοκη: το θύμα της ληστείας ήταν έμπορος ναρκωτικών που είχε πουλήσει στους δύο τουρίστες ταμπλέτες ασπιρίνη την οποία είχε παρουσιάσει ως κοκαΐνη.   Για να τον εκδικηθούν, οι δύο Αμερικανοί επέστρεψαν για να κλέψουν το σακίδιο πλάτης του ντίλερ και του έδωσαν ραντεβού στις 3.00 το πρωί για να του το επιστρέψουν έναντι 100 ευρώ, σύμφωνα πάντα με τα ΜΜΕ.   Ο ντίλερ κατήγγειλε την κλοπή στους χωροφύλακες που εμφανίστηκαν στο σημείο του ραντεβού με πολιτικά. Η σύλληψη των δύο νεαρών μετατράπηκε στη συνέχεια σε τραγωδία.   Οι δύο Αμερικανοί τέθηκαν υπό κράτηση για ανθρωποκτονία και απόπειρα εκβιασμού, κατηγορίες οι οποίες θα πρέπει τώρα να επιβεβαιωθούν από δικαστή. Στο σημείο, πολίτες κατέθεταν σήμερα λουλούδια στη μνήμη του χωροφύλακα ο οποίος θα ταφεί τη Δευτέρα στη γενέτειρά του, στους πρόποδες του Βεζούβιου, παρουσία πολλών εκπροσώπων του κράτους."" "" Ρώμη: Πλούσιος Αμερικανός τουρίστας σκότωσε αστυνομικό - Αμηχανία στην Ιταλία μετά την εξιχνίαση της δολοφονίας"" ""2022-01-08 17:33:05.818805""",335,Ανθρωποκτονία,1,364,2022-01-10T12:44:42.685958Z,2022-01-10T12:44:42.685994Z,7.477
"""Ελεύθεροι χωρίς περιοριστικούς όρους, αφέθηκαν οι τέσσερις αστυνομικοί που απολογήθηκαν σήμερα στον ανακριτή για την δολοφονία του Ζακ Κωστόπουλου.    Οι αστυνομικοί, που είναι αντιμέτωποι με κατηγορίες για το κακούργημα της θανατηφόρας σωματικής βλάβης, υποστήριξαν ότι «ενήργησαν στο πλαίσιο των καθηκόντων τους».    Στα βίντεο που είδαν το φως της δημοσιότητας, οι αστυνομικοί φαίνονται να ακινητοποιούν τον 33χρονο ακτιβιστή και να του περνούν χειροπέδες, στον πεζόδρομο της οδού Γλαδστώνος.   Σύμφωνα με πληροφορίες, οι αστυνομικοί υποστήριξαν σήμερα ότι έκαναν «όσα προβλέπουν τα εγχειρίδια της αστυνομίας για την χειροπέδηση».   Υπενθυμίζεται πως η οικογένεια του Ζακ Κωστόπουλου υπέβαλε αίτημα για την μετατροπή της κατηγορίας για θανατηφόρα σωματική βλάβη σε ανθρωποκτονία από πρόθεση με ενδεχόμενο δόλο.   Σύμφωνα με το τελικό ιατροδικαστικό πόρισμα που δόθηκε τον Νοέμβριο στη δημοσιότητα, ο Ζακ Κωστόπουλος πέθανε από ισχαιμία του μυοκαρδίου που συνδέεται με τα πολλαπλά τραύματα.     «Με δεδομένη την απουσία υποκείμενης στεφανιαίας ή άλλης καρδιολογικής νόσου ή άλλης υποκείμενης παθολογικής οντότητας πλην της βαριάς υπατικής βλάβης, καθώς και τοξίκοσης, οι ισχαιμικού τύπου αλλοιώσεις του μυοκαρδίου συνδέονται αιτιωδώς με τα πολλαπλά τραύματα που έφερε ο θανών σε διάφορα σημεία του σώματος. Μέσω μηχανισμού στρες- ο όρος στρες με την ιατρική έννοια του όρου- δηλαδή η αντίδραση του οργανισμού προκειμένου να αντιμετωπίσει εξωτερικά ερεθίσματα, όπως τραύματα, που τείνουν να μεταβάλλουν τη σωματική του ισορροπία» είχε εξηγήσει ο ιατροδικαστής Νίκος Καλογριάς.   Υπενθυμίζεται ότι κατά τη νεκροτομή βρέθηκαν πολλαπλά τραύματα στο σώμα από τέμνον όργανο (γυαλιά) που δεν ήταν θανατηφόρα καθώς και χτυπήματα από χέρια και πόδια και πρόσκρουση στο έδαφος ή και άλλο σταθερό αντικείμενο."" "" Ελεύθεροι χωρίς περιοριστικούς όρους οι 4 αστυνομικοί για την δολοφονία του Ζακ Κωστόπουλου"" ""2022-01-08 17:33:05.818805""",334,Ανθρωποκτονία,1,363,2022-01-10T12:44:34.968506Z,2022-01-10T12:44:34.968543Z,4.193
"""Δύο ομοεθνείς του 21χρονου Αφγανού αιτούντα άσυλο συνελήφθησαν ως δράστες του εγκλήματος.   Ο 21χρονος βρέθηκε χθες το πρωί άγρια δολοφονημένος με μαχαίρι σε ελαιόκτημα δίπλα στον παλιό δρόμο που οδηγεί από τη Μυτιλήνη στο χωριό Μόρια της Λέσβου.   Οι δύο συλληφθέντες, ηλικίας 29 και 19 ετών, ομολόγησαν ότι είναι οι δράστες της δολοφονίας, η οποία, όπως κατέθεσε ο 29χρονος, έγινε για λόγους τιμής.   Σύμφωνα με αστυνομικές πηγές, ο 29χρονος θεωρούσε ότι ο 21χρονος ενοχλούσε τη γυναίκα του και προχώρησε μαζί με τον 19χρονο φίλο του, στη δολοφονική ενέργεια για αυτόν το λόγο.   Και στους δύο συλληφθέντες απαγγέλθηκαν κατηγορίες κακουργηματικού χαρακτήρα για ανθρωποκτονία με πρόθεση και για παράβαση της νομοθεσίας περί όπλων.   Αξίζει να σημειωθεί πως η άμεση επέμβαση της αστυνομίας και η γρήγορη διαλεύκανση του εγκλήματος, διασφάλισαν την τάξη στον καταυλισμό της Γέρας, αφού η είδηση της δολοφονίας θα μπορούσε να προκαλέσει ακόμα και εξέγερση των κρατουμένων λόγω της φημολογίας που είχε αναπτυχθεί.   Στο χώρο της δολοφονίας πραγματοποίησε αυτοψία κλιμάκιο αστυνομικών, εξειδικευμένο εγκληματολογικό συνεργείο της γενικής περιφερειακής αστυνομικής διεύθυνσης βορείου Αιγαίου και ιατροδικαστής.    Από την πρώτη στιγμή στο χώρο παρευρίσκονταν ο ταξίαρχος γενικός αστυνομικός διευθυντής βορείου Αιγαίου, Ελευθέριος Ντουρουντούς, συντονίζοντας την επιχείρηση.   Στο πλαίσιο των ερευνών, βρέθηκαν σε διάφορα σημεία ρούχα των ατόμων που εμπλέκονταν στην υπόθεση, καθώς και γάντια, στοιχεία που οδήγησαν στη διαλεύκανσή της.   Με πληροφορίες από ΑΠΕ-ΜΠΕ"" "" Έγκλημα «τιμής» η δολοφονία του 21χρονου Αφγανού στη Μόρια"" ""2022-01-08 17:33:05.818805""",333,Ανθρωποκτονία,1,362,2022-01-10T12:44:30.517446Z,2022-01-10T12:44:30.517480Z,6.537
"""Προφυλακιστέος κρίθηκε ο 25χρονος από τη Λέσβο που κατηγορείται ότι δολοφόνησε εν ψυχρώ τη σύζυγό του και μητέρα του παιδιού τους με καραμπίνα.    Μετά τη δίωρη απολογία του στις δικαστικές αρχές, αναμένεται η μεταγωγή του στις φυλακές Χίου, μέσα στις επόμενες ημέρες. Σύμφωνα με πληροφορίες, ο άνδρας φέρεται να ισχυρίστηκε ότι «ποτέ δεν είχε σκεφτεί» να σκοτώσει τη σύζυγό του, Ερατώ.    Ο ίδιος αντιμετωπίζει κατηγορίες για ανθρωποκτονία από πρόθεση και παραβίαση της νομοθεσίας περί όπλων. Ο άνδρας υποστήριξε ότι το ζευγάρι αντιμετώπιζε προβλήματα τον τελευταίο καιρό και επιχείρησε να αποδώσει το στυγερό έγκλημα σε «συναισθηματική φόρτιση». Για το κυνηγετικό όπλο είπε ότι το είχε στο όχημά του επειδή είναι κυνηγός.    Όπως είπε, τον τελευταίο καιρό έμενε στο πατρικό του σπίτι σε χωριό της Μυτιλήνης μέχρι να αποφασίσουν αν θα καταλήξουν στο διαζύγιο. O πατέρας της 24χρονης δήλωσε πως λίγο πριν τη δολοφονία, η κόρη του μιλούσε με έναν φίλο της που σπούδαζαν μαζί. Για τον συλληφθέντα είπε: «Την έβριζε, τη χτυπούσε και ο φίλος της άκουσε το μπαμ. Τη χτύπησε στο πρόσωπο». Σύμφωνα με τον ίδιο, το ζευγάρι θα έπαιρνε σύντομα διαζύγιο.    Το χρονικό του εγκλήματος   Τα ξημερώματα της Πέμπτης, στις 3π.μ, ο 25χρονος φέρεται να παραμόνευε έξω από το σπίτι όπου έμενε η 24χρονη μαζί με την κόρη της, σε κεντρικό δρόμο της Χρυσομαλλούσας στη Μυτιλήνη. Επέμενε να του ανοίξει και, σύμφωνα με τους οικείους της νέας γυναίκας, όταν η Ερατώ δεν το έκανε, εκείνος μπήκε διά της βίας στο σπίτι και την εκτέλεσε εν ψυχρώ, δίπλα στο δωμάτιο που κοιμόταν η κόρη τους, ηλικίας δυο ετών.    Παράσταση διαμαρτυρίας   Στον απόηχο της νέας γυναικοκτονίας, η Πρωτοβουλία ενάντια στις γυναικοκτονίες, διοργάνωσε συγκέντρωση διαμαρτυρίας απέναντι από τα δικαστήρια της Μυτιλήνης, με πανό «Δεν είναι έγκλημα πάθους, είναι γυναικοκτονία». Το απόγευμα φίλοι και συγγενείς θα πουν το τελευταίο αντίο στη δολοφονημένη Ερατώ, στην εκκλησία της Χρυσομαλλούσας."" "" Γυναικοκτονία στη Λέσβο: Στη φυλακή ο άνδρας που σκότωσε την Ερατώ με καραμπίνα"" ""2022-01-08 17:33:05.818805""",332,Γυναικοκτονία,1,361,2022-01-10T12:44:23.754945Z,2022-01-10T12:44:23.754978Z,5.757
"""Η βρετανική αστυνομία ανακοίνωσε σήμερα ότι αντιμετωπίζει ως «ανθρωποκτονία» τον θάνατο του αυτοεξόριστου Ρώσου επιχειρηματία Νικολάι Γκλουσκόφ, ο οποίος βρέθηκε νεκρός την περασμένη Δευτέρα μέσα στο διαμέρισμά του στο Λονδίνο.   «Ξεκίνησε έρευνα για ανθρωποκτονία, με βάση τα αποτελέσματα της νεκροψίας», ανακοίνωσε η Σκότλαντ Γιαρντ, διευκρινίζοντας ότι την υπόθεση έχει αναλάβει η αντιτρομοκρατική υπηρεσία.   Σε αυτό το στάδιο, ο θάνατος του Γκλουσκόφ δεν συνδέεται με τη δηλητηρίαση του πρώην διπλού πράκτορα Σεργκέι Σκριπάλ και της κόρης του.   Στις 12 Μαρτίου, ανακοινώθηκε ότι απεβίωσε στο Λονδίνο, ο πρώην υποδιευθυντής της ρωσικής αεροπορικής εταιρείας AEROFLOT Νικολάι Γκλουσκόφ σε ηλικία 68 ετών.   Σύμφωνα με τις μαρτυρίες της κόρης του βρέθηκαν στον λαιμό του ίχνη ασφυξίας.   Την διερεύνηση της υπόθεσης του θανάτου του ανέλαβε η αντιτρομοκρατική υπηρεσία της Βρετανίας, ενώ τα ρωσικά μέσα κάνουν λόγο για στραγγαλισμό.   Στον Γκλουσκόφ η Βρετανία, στην οποία ζούσε εδώ και χρόνια, έδωσε το 2010 πολιτικό άσυλο.   Τον Μάρτιο του 2017 το δικαστήριο Σαβέλεφσκι της Μόσχας τον καταδίκασε ερήμην σε ποινή φυλάκισης 8 ετών με την κατηγορία της υπεξαίρεσης χρημάτων της AEROFLOT την δεκαετία του 1990.   Ο 68χρονος Γκλουσκόφ ήταν στενός συνεργάτης του Μπορίς Μπερεζόφσκι, του Ρώσου ολιγάρχη που βρέθηκε απαγχονισμένος, επίσης στο Λονδίνο, το 2012.   Η Ρωσία θα ξεκινήσει έρευνες για τις υποθέσεις Σκριπάλ και Γκλουσκόφ   Η Ανακριτική Επιτροπή τη Ρωσίας άσκησε ποινική δίωξη για το περιστατικό της απόπειρας δολοφονίας κατά της Γιούλια Σκριπάλ (κόρης του Ρώσου πρώην διπλού πράκτορα Σεργκέι Σκριπάλ) η οποία είναι Ρωσίδα πολίτης, καθώς και για την δολοφονία στο Λονδίνο του πρώην ανώτατου στελέχους της ρωσικής αεροπορικής εταιρείας Aeroflot, Νικολάι Γκλουσκόφ.   Η εκπρόσωπος της Ανακριτικής Επιτροπής Σβετλάνα Πετρένκο, η οποία προέβη και στην σχετική ανακοίνωση, είπε ότι «από την Κεντρική διεύθυνση που είναι αρμόδια για την διερεύνηση εξαιρετικά σημαντικών υποθέσεων δόθηκε στις 16 Μαρτίου η εντολή να ασκηθεί ποινική δίωξη για την απόπειρα εσκεμμένης δολοφονίας της πολίτου της Ρωσικής Ομοσπονδίας Γιούλια Σκριπαλ (...) καθώς επίσης και για τη δολοφονία του πολίτη της Ρωσικής Ομοσπονδίας Νικολάι Γκλουσκόφ στο Λονδίνο με βάση τις ενδείξεις του εγκλήματος...».   Η Σβετλάνα Πετρένκο υπογράμμισε ότι «η έρευνα θα διεξαχθεί με βάση τα όσα προβλέπει η ρωσική νομοθεσία και οι κανόνες του διεθνούς δικαίου» και προσέθεσε ότι «η ανάκριση προγραμματίζεται να γίνει με την συμμετοχή στην έρευνα υψηλού επιπέδου εμπειρογνωμόνων, και οι ανακριτές είναι πρόθυμοι να συνεργαστούν με τα αρμόδια όργανα της Μεγάλης Βρετανίας».      "" "" Δολοφονία ο θάνατος του Ρώσου επιχειρηματία Γκλουσκόφ - Έρευνες ξεκινούν Βρετανία και Ρωσία"" ""2022-01-08 17:33:05.818805""",330,Ανθρωποκτονία,1,359,2022-01-10T12:44:10.221912Z,2022-01-10T12:44:10.221946Z,9.228
"""Ο Φώτης Ντούλος, ο ομογενής στις ΗΠΑ που κατηγορείται ότι δολοφόνησε τη σύζυγό του, πέθανε. Νοσηλευόταν έπειτα από απόπειρα αυτοκτονίας.   Ο 52χρονος είχε βρεθεί χωρίς τις αισθήσεις του στο σπίτι του, στο Φάρμινγκτον του Κονέκτικατ, έπειτα από απόπειρα αυτοκτονίας με μονοξείδιο του άνθρακα. Οι δικηγόροι του ανακοίνωσαν ότι άφησε την τελευταία του πνοή στο νοσοκομείο. «Σε αυτούς που χαίρονται ότι ο θάνατός του αντικατοπτρίζει συνειδητοποίηση ενοχής, λέμε όχι. Λέμε ότι ήταν περισσότερο μια συνειδητοποίηση καταδυνάστευσης με το βάρος ενός κόσμου που ήθελε μια ιστορία περισσότερο από ότι ήθελε την αλήθεια», δήλωσε ο δικηγόρος του, Νορμ Πάτις.   Ο Φώτης Ντούλος κατηγορούνταν ότι δολοφόνησε τη σύζυγό του, Τζένιφερ, η οποία έχει εξαφανιστεί από τον περασμένο Μάιο, όταν άφησε τα πέντε παιδιά τους στο σχολείο. Παρά τις εκτεταμένες έρευνες, δεν έχει βρεθεί κανένα ίχνος της. Ο Ντούλος αρνείται ότι είχε οποιαδήποτε εμπλοκή στην εξαφάνισή της.   Την κηδεμονία των παιδιών, από 8 έως 13 ετών, την έχει αναλάβει η γιαγιά τους, τη μητέρα της Τζένιφερ Ντούλος, στη Νέα Υόρκη. «Αυτή είναι μια τρομερή τραγωδία συνολικά», είπε η Κάρι Λουφτ, εκπρόσωπος της οικογένειας της Τζένιφερ Ντούλος.   Τι έγραφε στο σημείωμα αυτοκτονίας   Ο Φώτης Ντούλος επέμεινε για την αθωότητά του, στο σημείωμα που βρέθηκε κοντά του, σύμφωνα με έγγραφα που κατέθεσαν οι δικηγόροι του στο δικαστήριο.   Στο σημείωμα, που βρήκαν οι αστυνομικοί, ο Ντούλος «δήλωνε την αθωότητά του για τα διαβότητα και φρικτά εγκλήματα που η πολιτεία τον έχει κατηγορήσει και υποστηρίζει ότι ο δικηγόροι του έχουν τα στοιχεία για να το αποδείξουν», αναφέρουν οι δικηγόροι του στα έγγραφα που κατέθεσαν στο δικαστήριο.   Την ημέρα που ο Ντούλος βρέθηκε ημιθανής, στο γκαράζ του σπιτιού, επρόκειτο να εμφανιστεί στο δικαστήριο, για την ακροαματική διαδικασία που αφορούσε την εγγύησή του και μπορεί να αναγκαζόταν να επιστρέψει στη φυλακή.   Το χρονικό της υπόθεσης   Έπειτα από πολύμηνες έρευνες, ο Φώτης Ντούλος συνελήφθη στις 7 Ιανουαρίου, αντιμετωπίζοντας κατηγορίες για ανθρωποκτονία και απαγωγή. Η εν διαστάσει σύζυγός του, Τζένιφερ Ντούλος, είχε εξαφανιστεί στις 24 Μαΐου. Όταν αστυνομικοί έκαναν έρευνα στο σπίτι της, βρήκαν αίμα στο γκαράζ, ενώ το αυτοκίνητό της είχε βρεθεί εγκαταλελειμμένο σε απόσταση αρκετών χιλιομέτρων.   Από την αρχή ο Φώτης Ντούλος θεωρήθηκε ύποπτος. Μία εβδομάδα μετά την έναρξη των ερευνών συνελήφθη τόσο ο ίδιος όσο και η τότε σύντροφός του, Μισέλ Τροκόνις, με τις κατηγορίες της αλλοίωσης στοιχείων και παρεμπόδισης των αρχών. Όμως, οι αρχές δεν κατάφεραν να βρουν το πτώμα της Τζένιφερ Ντούλος, για να θεμελιωθούν οι κατηγορίες. Παρόλα αυτά, με συμπληρωματικά στοιχεία, απήγγειλαν κατηγορίες σε βάρος του συζύγου της στις αρχές του χρόνου.     Με πληροφορίες από AP"" "" ΗΠΑ: Νεκρός ο Φώτης Ντούλος -Τι έγραφε στο σημείωμα αυτοκτονίας"" ""2022-01-08 17:33:05.818805""",328,Γυναικοκτονία,1,357,2022-01-10T12:43:44.196045Z,2022-01-10T12:43:44.196081Z,7.902
"""Βέβαιη πως η Ειρήνη Λαγούδη δεν αυτοκτόνησε, εμφανίστηκε η 16χρονη κόρη της, κατά την κατάθεσή της στον ανακριτή.    «Ηταν υγιέστατη και πολύ ευδιάθετη. Μια εβδομάδα πριν έκανε μια μεγάλη γιορτή στο σπίτι, όπου χόρευε και τραγουδούσε. Υπάρχει βίντεο. Δεν αυτοκτονεί ένας άνθρωπος που μέχρι πρόσφατα πηγαίνει σε κέντρα καλλωπισμού και κομμωτήρια», φέρεται να δήλωσε η κόρη της 44χρονης, όπως μετέδωσε ο τηλεοπτικός σταθμός ΣΚΑΪ.   Σύμφωνα με το ρεπορτάζ, η ανήλικη αναφέρθηκε και σε ένα τηλεφώνημα της μητέρας της, λίγο πριν βρεθεί νεκρή, στο οποίο η Ειρήνη Λαγούδη διαπληκτίστηκε φραστικά με άγνωστο άτομο, από το οποίο απαιτούσε να της επιστρέψει πίσω χρήματα που της ανήκαν.    «Θέλω τα λεφτά μου πίσω, σταμάτα να με κοροϊδεύεις. Είναι για ιερό σκοπό, είναι για τις σπουδές του παιδιού μου. Θα σε καταγγείλω και εσένα και την παρέα σου» φέρεται να είπε, φανερά εξοργισμένη, η Ειρήνη Λαγούδη.    Η 44χρονη χήρα και μητέρα τριών παιδιών, εντοπίστηκε νεκρή πέρυσι τον Ιανουάριο, στην απόμερη τοποθεσία «Μυρτιά», της Τριχωνίδας, μετά από εξαφάνιση δύο ημερών.   Οι αρχές θεώρησαν εξ αρχής πιθανό το σενάριο της αυτοκτονίας, αλλά η οικογένεια της γυναίκας απέρριψε αυτό το ενδεχόμενο κατηγορηματικά.    Σύμφωνα με τον δικηγόρο της οικογένειας Βασίλη Ταουξή, δρομολογείται η κλήση του βασικού κατηγορούμενου για απολογία καθώς έχει ασκηθεί ποινική για ανθρωποκτονία, εμπρησμό, συμμορία και ηθική αυτουργία."" "" «Η μητέρα μου δεν αυτοκτόνησε, ζητούσε πίσω τα χρήματά της» λέει η κόρη της Ειρήνης Λαγούδη"" ""2022-01-08 17:33:05.818805""",327,Ανθρωποκτονία,1,356,2022-01-10T12:43:36.046460Z,2022-01-10T12:43:36.046494Z,15.462
"""Η ανακοπή καρδιάς ήταν, σύμφωνα με τα πρώτα δεδομένα, είναι η αιτία θανάτου του 48χρόνου Έλληνα που κρατείτο στο ψυχιατρείο των φυλακών Κορυδαλλού. Παράλληλα με την ιατροδικαστική εξέταση, η οποία θα διενεργηθεί για να διαπιστωθούν τα ακριβή αίτια θανάτου, το υπουργείο Δικαιοσύνης έχει διατάξει έρευνα για τις συνθήκες θανάτου του.     Σύμφωνα με ανακοίνωση του υπουργείου Δικαιοσύνης, στον αποβιώσαντα είχε επιβληθεί ποινή ισόβιας κάθειρξης και 8 ετών για ανθρωποκτονία και κρατείτο στο Ψυχιατρείο από το 2010.     Κατά την ανακοίνωση, το βράδυ της Τρίτης συγκρατούμενος του 48χρόνου χτύπησε το κουδούνι έκτακτης ανάγκης που υπάρχει στο κελί και αμέσως έσπευσαν η εφημερεύουσα γιατρός, ο νοσοκόμος και ο αρχιφύλακας. Ο 48χρονος ήταν πεσμένος στο πάτωμα χωρίς σφυγμούς, ενώ είχε προηγηθεί έμετος.   Μεταφέρθηκε στο νοσοκομείο των κρατουμένων των φυλακών Κορυδαλλού, όπου διαπιστώθηκε ο θάνατός του. Σύμφωνα με τον γιατρό του νοσοκομείου πιθανή αιτία θανάτου είναι ανακοπή καρδιάς από εισρόφηση.   Με πληροφορίες από ΑΠΕ-ΜΠΕ "" "" Από ανακοπή ο θάνατος κρατούμενου στις φυλακές Κορυδαλλού"" ""2022-01-08 17:33:05.818805""",325,Ανθρωποκτονία,1,354,2022-01-10T12:43:10.235259Z,2022-01-10T12:43:10.235292Z,14.267
"""Ένοχο για ανθρωποκτονία από πρόθεση σε ήρεμη ψυχική κατάσταση, έκρινε το Μεικτό Ορκωτό Κακουργιοδικείο Πατρών τον 27χρονο πατροκτόνο που πυροβόλησε και σκότωσε με καραμπίνα τον πατέρα του στην Ζάκυνθο, τον Μάιο του 2018.   Όπως μεταδίδει το thebest.gr, το δικαστήριο αναγνώρισε στον 27χρονο τα ελαφρυντικά του πρότερου έντιμου βίου, της συμπεριφοράς του θύματος απέναντι στον δράστη και το γεγονός ότι ομολόγησε την πράξη του κατά την απολογία του. Επίσης κρίθηκε ένοχος για οπλοκατοχή και οπλοχρησία.    Το Μεικτό Ορκωτό Δικαστήριο της Πάτρας λίγο μετά της 11 το βράδυ ανακοίνωσε την ποινή. Το Δικαστήριο επέβαλε ποινή κάθειρξης οκτώ ετών. Επτά χρόνια για δολοφονία του πατέρα του και από 6 μήνες για οπλοκατοχή και οπλοχρησία.   Όπως αναφέρει το thebest.gr, το δικαστήριο αποφάσισε ο 27χρονος να αφεθεί ελεύθερος με περιοριστικούς όρους που προβλέπουν την εμφάνιση στο αστυνομικό τμήμα και απαγόρευση εξόδου από τη χώρα, μέχρι την εκδίκαση της υπόθεσης από το Εφετείο.   Όπως επανέλαβε στην απολογία του ο 27χρονος, σκότωσε τον πατέρα του για να γλιτώσει τα μικρότερα αδέλφια του και τον ίδιο από την κακοποίηση. Ο 27χρονος ζήτησε συγγνώμη λέγοντας: «Δεν ήθελα να σκοτώσω τον πατέρα μου, ο ίδιος ο πατέρας μου με αυτά που έκανε μου δημιούργησε πόνο, οργή. Δεν υπήρχε μέρα που να μη φάμε ξύλο, που να μη δω τη μητέρα μου να σέρνεται, που να μη βγάζω αίμα από το στόμα και τη μύτη. Δεν ήταν πατέρας, ήταν τέρας. Δεν ενδιαφερόταν για κανέναν». «Τον μεγαλύτερο εξευτελισμό τον έζησα ένα πρωί. Περάσαμε με το καράβι στη Κυλλήνη. Μου έσκισε τα ρούχα και με έβαλε να ζητιανεύω για να βγάλει λεφτά. Τα άλλα παιδιά έπαιζαν και με έβλεπαν να ζητιανεύω. Δε θα το ξεχάσω ποτέ. Είναι περασμένα αλλά όχι ξεχασμένα», πρόσθεσε στην απολογία του.      "" "" Ένοχος με ελαφρυντικά ο πατροκτόνος της Ζακύνθου - Η ποινή που του επιβλήθηκε"" ""2022-01-08 17:33:05.818805""",324,Ανθρωποκτονία,1,353,2022-01-10T12:42:55.734072Z,2022-01-10T12:42:55.734110Z,7.844
"""Ξεπερνούν τα 1000 τα θύματα του χειρουργού Ίαν Πάτερσον που πραγματοποιούσε επεμβάσεις οι οποίες δεν ήταν απαραίτητες ανάμεσά τους και μαστεκτομές, σύμφωνα με ανεξάρτητη έρευνα.    Ο Ίαν Πάτερσον καταδικάστηκε από δικαστήριο της Βρετανίας σε είκοσι χρόνια φυλάκιση το 2017 καθώς έκανε εγχειρίσεις σε ασθενείς χωρίς να είναι απαραίτητο, ανάμεσά στις οποίες και μαστεκτομές. Η έρευνα κατέδειξε ότι σε πολλές περιπτώσεις οι ασθενείς του έπεσαν θύματα κακομεταχείρισης, απάτης και εκμετάλλευσης. Μετά την έρευνα καταγγέλθηκαν άλλοι πέντε επαγγελματίες του χώρου της υγείας στις ιατρικές Αρχές, ενώ αναφορά για ένα ακόμα περιστατικό έγινε σε αστυνομικό τμήμα. Παράλληλα η αστυνομία διεξάγει έρευνα για τις συνθήκες θανάτου 23 ασθενών του Πάτερσον, ενώ συγγενείς των θυμάτων ζητούν να κατηγορηθεί για ανθρωποκτονία.    Η έρευνα αναφέρει πως είναι ακόμα εφικτό για έναν χειρουργό όπως ο Πάτερσον να δουλεύει τόσο στο Εθνικό Σύστημα Υγείας (NHS) όσο και στον ιδιωτικό τομέα. Οι δικλείδες ασφαλείας που ενεργοποιήθηκαν όταν αποκαλύφθηκε η δράση του Πάτερσον δεν είναι καθολικές και ενιαίες στο Εθνικό Σύστημα Υγείας και στον ιδιωτικό τομέα, αναφέρει. Η επιτροπή καταλήγει πως είναι πιθανό η μη ασφαλής τέλεση των ιατρικών καθηκόντων να μην αποκαλύπτεται ακόμα και σήμερα ενώ κάνει λόγο για ένα σύστημα δημόσιας υγείας που αποδείχθηκε δυσλειτουργικό σχεδόν σε όλα τα επίπεδα όσον αφορά την ασφάλεια των ασθενών.    Παράλληλα η έρευνα αποκάλυψε ότι οι ανησυχίες που εκφράστηκαν από τους επαγγελματίες στο NHS υπερκεράστηκαν πολλές φορές μια «κουλτούρα αποφυγής και άρνησης» που υπάρχει τόσο στο δημόσιο σύστημα υγείας όσο και στον ιδιωτικό τομέα. «Οι ευκαιρίες για να τον σταματήσουν χάνονταν, από καιρό σε καιρό», δήλωσε ο επικεφαλής της έρευνας, προσθέτοντας ότι υπάρχει μια «εκούσια τύφλωση» ως προς τις πράξεις του Πάτερσον. «Κάποιοι θα μπορούσαν να το γνωρίζουν, κάποιοι θα έπρεπε να το γνώριζαν, και μερικοί πρέπει να το γνώριζαν», πρόσθεσε σημειώνοντας ότι μεσολάβησαν οχτώ χρόνια από τις πρώτες ανησυχίες που εκφράστηκαν για τον Πάτερσον μέχρι την παύση του.    Η ομάδα που διεξήγαγε την έρευνα μίλησε σε εκατοντάδες θύματα του Πάτερσον ενώ κάλεσε και τον ίδιο να συμμετάσχει αλλά αρνήθηκε. Ανάμεσα στις προτάσεις της επιτροπής είναι και η αντιμετώπιση, από την κυβέρνηση, των «κενών» ανάμεσα στο NHS και στον ιδιωτικό τομέα. H έκθεση ανάφερε ότι «οι ενδεδειγμένες πρακτικές που εφαρμόζονται στο NHS συχνά ακολουθούνται εθελοντικά στον ιδιωτικό τομέα» και υπογραμμίζει πως ο ιδιωτικός τομέας υιοθετεί με καθυστέρηση τις ενδεδειγμένες πρακτικές με τις αποφάσεις να εστιάζουν στην καινοτομία και στην ευελιξία παρά στην ασφάλεια των ασθενών.          LIFO PICKSΤατουάζ σε γυναίκες με μαστεκτομή09.04.2018Από την πλευρά της η Ναντίν Ντόρις, υπουργός Υγείας, ανέφερε ότι νιώθει θλίψη για την αποτυχία του NHS και του ιδιωτικού τομέα να προστατεύσει τους ασθενείς από τον Πάτερσον.  «Είναι απαραίτητο να ανταποκριθούμε γρήγορα και αποτελεσματικά σε όσα μάθαμε από αυτή την έρευνα, δίνοντας στον κάθε ασθενή την αίσθηση ότι η φροντίδα που λαμβάνει ανταποκρίνεται στα υψηλότερα πρότυπα». Θα εξετάσουμε διεξοδικά και λεπτομερώς την έκθεση και τα ευρήματά της και θα δώσουμε μια ολοκληρωμένη απάντηση σε σύντομο χρονικό διάστημα.    Με πληροφορίες από Sky News/ΒΒC"" "" Χειρουργός πραγματοποιούσε μαστεκτομές χωρίς να χρειάζεται - Πάνω από 1000 τα θύματά του"" ""2022-01-08 17:33:05.818805""",323,Ανθρωποκτονία,1,352,2022-01-10T12:42:47.615413Z,2022-01-10T12:42:47.615445Z,11.974
"""Υπό δρακόντεια μέτρα ασφαλείας οδηγήθηκαν σήμερα στην εισαγγελία Πειραιά οι δύο κρατούμενοι των φυλακών Κορυδαλλού που εμπλέκονται στη δολοφονία του 36χρονου συγκρατούμενού τους Αλβανού υπηκόου Αρμπέρ Μπάκο.   Πρόκειται για έναν 33χρονο Αλβανό κρατούμενο, που κατηγορείτο για ηθική αυτουργία στην υπόθεση της δολοφονίας Ζαφειρόπουλου και έναν 24χρονο Έλληνα συγκρατούμενό του, προφυλακισμένο για ληστεία και οπλοφορία.   Και οι δύο, που κατηγορούνται για ανθρωποκτονία από πρόθεση κατά συναυτουργία και παράνομη οπλοφορία, απολογήθηκαν σε εισαγγελέα και ανακριτή.          ΕΛΛΑΔΑΔολοφονία κρατούμενου στον Κορυδαλλό: «Μου είπε να του βάλω τις παντόφλες και τον σκότωσα»15.01.2019Σύμφωνα με αστυνομικές πηγές, οι δύο κρατούμενοι Αλβανοί υπήκοοι, θύμα και δράστης, πιθανόν να είχαν κάποια διαφωνία μέσα στις φυλακές Κορυδαλλού, με αφορμή και την έναρξη της αυριανής δίκης για τη δολοφονία του γνωστού δικηγόρου Ζαφειρόπουλου.   Πηγές αναφέρουν ότι σχεδόν όλα τα χτυπήματα στο θύμα ήταν στο λαιμό και το κεφάλι.   Ο 33χρονος κατηγορούμενος, Αλβανός υπήκοος, που κατηγορείται για τη δολοφονία του συγκρατούμενου του στις φυλακές Κορυδαλλού, κατά την έξοδό του σήμερα από τα δικαστήρια Πειραιά ισχυρίστηκε ότι άδικα ενεπλάκη στη δολοφονία του δικηγόρου Ζαφειρόπουλου.     Με πληροφορίες από ΑΠΕ-ΜΠΕ"" "" Στον εισαγγελέα οι δυο κρατούμενοι για την δολοφονία στις φυλακές Κορυδαλλού"" ""2022-01-08 17:33:05.818805""",322,Ανθρωποκτονία,1,351,2022-01-10T12:42:35.409196Z,2022-01-10T12:42:35.409233Z,8.153
"""Προθεσμία για να απολογηθούν στις 12 Δεκεμβρίου πήραν οι 4 αστυνομικοί, οι οποίοι απέκτησαν την ιδιότητα του κατηγορουμένου μετά την κλήση τους σε απολογία.   Οι τέσσερις κατηγορούμενοι εμφανίστηκαν σήμερα το πρωί στον 23ο τακτικό ανακριτή.   Σε βάρος τους έχει απαγγελθεί η κατηγορία της θανατηφόρας σωματικής βλάβης, αδίκημα που αρνούνται ότι τέλεσαν.   Η οικογένεια του Ζακ Κωστόπουλου, μέσω των συνηγόρων της, έχει καταθέσει αίτημα για μετατροπή της κατηγορίας από θανατηφόρα σωματική βλάβη σε ανθρωποκτονία από πρόθεση με ενδεχόμενο δόλο.   Στο πλευρό των τεσσάρων στάθηκαν και συνδικαλιστές της αστυνομίας οι οποίοι υποστήριξαν ότι οι συνάδελφοι τους δεν θα έπρεπε να βρίσκονται στη θέση του κατηγορουμένου, ωστόσο θα βοηθήσουν με κάθε τρόπο να λάμψει η αλήθεια.   Οι αστυνομικοί εμφανίζονται στα βίντεο που έχουν κυκλοφορήσει να έχουν σωματική επαφή με τον Ζακ Κωστόπουλο την ώρα που του περνούν χειροπέδες.   Σύμφωνα με πληροφορίες οι αστυνομικοί θα υποστηρίξουν ότι ενήργησαν στο πλαίσιο των καθηκόντων τους καθώς είχαν λάβει σήμα για ληστεία με το δράστη να κρατά αιχμηρό αντικείμενο και να προσπαθεί να διαφύγει."" "" Υπόθεση Κωστόπουλου: Προθεσμία για να απολογηθούν πήραν οι 4 κατηγορούμενοι αστυνομικοί"" ""2022-01-08 17:33:05.818805""",321,Ανθρωποκτονία,1,350,2022-01-10T12:42:27.018858Z,2022-01-10T12:42:27.018893Z,7.343
"""Την ώρα που ο 38χρονος ειδικευόμενος αγγειοχειρουργός ζητεί να καταθέσει εκ νέου ενώπιον της 7ης ανακρίτριας Θεσσαλονίκης για το έγκλημα που τού αποδίδεται σε βάρος της 36χρονης μεσίτριας και μητέρας τριών παιδιών, το «Ιπποκράτειο» Νοσοκομείο Θεσσαλονίκης, όπου φέρεται να τελέστηκε η ανθρωποκτονία, προχωρά στη διενέργεια Ένορκης Διοικητικής Εξέτασης (ΕΔΕ).   Όπως υπογραμμίζεται σε ανακοίνωση, μετά την άσκηση ποινικής διώξεως εις βάρος του γιατρού για ανθρωποκτονία με πρόθεση και περιύβριση νεκρού και την προφυλάκισή του, το «Ιπποκράτειο» διενήργησε, σύμφωνα με το νόμο, όλες τις προσήκουσες διοικητικές ενέργειες εναντίον του.   Όπως τονίζεται στην ίδια ανακοίνωση -που υπογράφεται από τη διοικήτριά του- το νοσηλευτικό ίδρυμα θα προβεί περαιτέρω στη διενέργεια όλων των διοικητικών πράξεων εναντίον οιουδήποτε υπαλλήλου του, εφόσον από την ΕΔΕ, που άμεσα θα διεξαχθεί, καταδειχθεί πράξη ή παράλειψή του κατά τη γενική εφημερία του Νοσοκομείου στις 26-4-2017 (μέρα που φέρεται να τελέστηκε το έγκλημα), η οποία θα αξιώνει την άσκηση πειθαρχικής διώξεως και τη λήψη διοικητικών μέτρων.   Υπενθυμίζεται ότι μετά τον εντοπισμό του πτώματος της άτυχης γυναίκας (σε γκρεμό στο Παλιούρι Χαλκιδικής) συνελήφθη ως κατηγορούμενος για το έγκλημα -το κίνητρο του οποίου φέρεται να ήταν ερωτικό- ο 38χρονος γιατρός που κρίθηκε προφυλακιστέος. Μόλις το προηγούμενο 24ωρο, υπέβαλε διά της συνηγόρου του αίτημα να δώσει συμπληρωματική κατάθεση στην ανακρίτρια που χειρίζεται την υπόθεση.    Ο ίδιος, ενώ στην αρχική του απολογία αρνήθηκε ότι έχει σχέση με τη δολοφονία της 36χρονης κι ότι το προγραμματισμένο ραντεβού για την μικροεπέμβαση στο «Ιπποκράτειο» δεν έγινε ποτέ, φέρεται τώρα να εξετάζει την εκδοχή να αποδώσει το θάνατο της γυναίκας σε αμέλεια, ακολουθώντας τον ισχυρισμό ότι επρόκειτο περί ιατρικού λάθους.   Πηγή: ΑΠΕ/ΜΠΕ"" "" Θεσσαλονίκη: ΕΔΕ από το Ιπποκράτειο για το έγκλημα σε βάρος της 36χρονης"" ""2022-01-08 17:33:05.818805""",320,Γυναικοκτονία,1,349,2022-01-10T12:42:19.419831Z,2022-01-10T12:42:19.419867Z,24.852
"""Δεκάδες πολίτες της Ρόδου βρέθηκαν σήμερα το απόγευμα στον χώρο όπου βρέθηκε το πτώμα της άτυχης φοιτήτριας Ελένης Τοπαλούδη. που δολοφονήθηκε στο νησί.   Άνθρωποι κάθε ηλικίας άναψαν κεριά στη μνήμη της ενώ η εκδήλωση έγινε με πρωτοβουλία κατοίκων της περιοχής «Πεύκων» της Λίνδου σε κλίμα έντονης συγκίνησης.   Στον παραλιακό χώρο όπου βρέθηκε το πτώμα της φοιτήτριας τελέστηκε τρισάγιο από τον εφημέριο της Λίνδου, αρχιμανδρίτη Σπυρίδωνα Λίγκα.                ΕΛΛΑΔΑ«Μας παρακαλούσε να την πάμε στο νοσοκομείο»: Σοκάρει η ομολογία του 19χρονου05.12.2018Η τοπική κοινωνία της Ρόδου είναι συγκλονισμένη και οργισμένη από το στυγερό αυτό έγκλημα, το οποίο «πάγωσε» το πανελλήνιο.   Χαρακτηριστικό στοιχείο της αγανάκτησης του κόσμου, ήταν οι αντιδράσεις των πολιτών που βρέθηκαν χθες έξω από τα Δικαστήρια και οι οποίοι αποδοκίμασαν με έντονο τρόπο τους φερόμενους ως δολοφόνους.   Για το λόγο αυτό οι δύο δράστες οδηγήθηκαν σήμερα πολύ νωρίς το πρωί, κάτω από αυξημένα μέτρα ασφαλείας, στο Δικαστικό Μέγαρο Ρόδου, όπου ο εισαγγελέας τους απήγγειλε κατηγορίες για ανθρωποκτονία και βιασμό."" "" Δεκάδες πολίτες της Ρόδου στο σημείο που βρέθηκε νεκρή η φοιτήτρια - Θλίψη και οργή σ' όλο το νησί"" ""2022-01-08 17:33:05.818805""",319,Γυναικοκτονία,1,348,2022-01-10T12:41:54.349395Z,2022-01-10T12:41:54.349429Z,4.863
"""Ένας πρώην αστυνομικός σκότωσε δύο ανθρώπους σε δικαστήριο στην Ταϊλάνδη προτού πέσει νεκρός από τα πυρά της αστυνομίας.   Ο άνδρας άνοιξε πυρ κατά δύο εναγόντων και των δικηγόρων τους, οι οποίοι τον κατηγόρησαν ότι εξαπολύει ψευδείς κατηγορίες εναντίον τους και ότι αυτά που κατέθεσε ήταν ψεύδη, ανακοίνωσε η αστυνομία.   Το περιστατικό σημειώθηκε σε δικαστήριο της επαρχίας Τσανταμπούρι, ανατολικά της Μπανγκόκ. Από τα πυρά του πρώην αστυνομικού έχασαν τη ζωή τους ένας από τους ενάγοντες και ένας από τους δικηγόρους, σύμφωνα με εκπρόσωπο του δικαστηρίου.    Ο πρώην αστυνομικός, ο οποίος κατονομάστηκε ως Ταρίν Τσανταραθίπ, και αυτοί που είχαν προσφύγει εναντίον του βρίσκονταν σε δικαστική διαμάχη εδώ και χρόνια για διάφορες υποθέσεις, μεταξύ των οποίων μια αγωγή για κάποια έκταση γης και ποινικές υποθέσεις, δήλωσε ο εκπρόσωπος του δικαστηρίου Σουρίγια Χονγκουιλάι. «Όταν ο δικαστής βγήκε από την αίθουσα του δικαστηρίου, ο εναγόμενος έκανε το μη αναμενόμενο», πρόσθεσε ο Σουρίγια.   Τον Οκτώβριο δικαστής στη νότια Ταϊλάνδη αυτοπυροβολήθηκε στο στήθος μέσα στο δικαστήριο, αφού προηγουμένως είχε αθωώσει πέντε μουσουλμάνους, που ήταν ύποπτοι για ανθρωποκτονία, επικρίνοντας το σύστημα απονομής της δικαιοσύνης στη χώρα του.   Με πληροφορίες από ΑΠΕ-ΜΠΕ / Reuters"" "" Ταϊλάνδη: Τρεις νεκροί σε δικαστήριο - Πρώην αστυνομικός που κατηγορούνταν άρχισε να πυροβολεί"" ""2022-01-08 17:33:05.818805""",318,Ανθρωποκτονία,1,347,2022-01-10T12:41:49.258723Z,2022-01-10T12:41:49.258760Z,5.887
"""Οι τρεις άνδρες που είχαν συλληφθεί για τον θάνατο του 25χρονου φοιτητή στον Λόφο του Φιλοπάππου, βαρύνονται με ακόμη τρεις ληστείες.   Όπως ανακοίνωσε η αστυνομία, από τη συνεχιζόμενη έρευνα της Υποδιεύθυνσης Ασφάλειας Αθηνών σε συνεργασία με το Τμήμα Εγκλημάτων κατά Ζωής και Προσωπικής Ελευθερίας της Διεύθυνσης Ασφάλειας Αττικής, προέκυψε ότι οι τρεις αλλοδαποί δράστες διέπραξαν επιπλέον τρεις ληστείες.   Υπενθυμίζεται πως στα τέλη Αυγούστου είχε γίνει γνωστό πως οι δύο Πακιστανοί, ηλικίας 17 και 28 ετών, καθώς και ο 25χρονος Ιρακινός, εμπλέκονται σε 10 ακόμη υποθέσεις ληστειών στην ευρύτερη περιοχή της Ακρόπολης.   Σε βάρος τους έχει ασκηθεί ποινική δίωξη σε βαθμό κακουργήματος για ανθρωποκτονία από πρόθεση, ληστεία κατά συρροή, παράνομη οπλοφορία και σύσταση συμμορίας   Η έρευνα της αστυνομίας συνεχίζεται για την ταυτοποίηση και άλλων περιπτώσεων.  "" "" Έγκλημα στου Φιλοπάππου: Άλλες τρεις ληστείες είχαν διαπράξει οι δράστες"" ""2022-01-08 17:33:05.818805""",317,Ανθρωποκτονία,1,346,2022-01-10T12:41:43.125737Z,2022-01-10T12:41:43.125773Z,8.129
"""Σε δίκη παραπέμπονται οι κατηγορούμενοι για την δολοφονία της Ελένης Τοπαλούδη, δέκα μήνες μετά την πολύκροτη υπόθεση δολοφονίας της 21χρονης φοιτήτριας στη Ρόδο.   Ο 19χρονος και ο 21χρονος κατηγορούνται για ανθρωποκτονία από πρόθεση σε ήρεμη ψυχική κατάσταση κατά συναυτουργία, αλλά και για το βιασμό της άτυχης φοιτήτριας, με το βούλευμα του Συμβουλίου Πλημμελειοδικών Ρόδου να είναι καταπέλτης.   «Οι κατηγορούμενοι, αποδεχόμενοι πλήρως ο ένας τη συμπεριφορά του άλλου και επιδιώκοντας να εξοντώσουν την παθούσα, κατάφεραν αλλεπάλληλα πλήγματα με γροθιές και σίδερο σιδερώματος στην κεφαλή αυτής, προκαλώντας της έντονη αιμορραγική διήθηση ενώ επιπλέον επιχείρησαν να την θανατώσουν και δια στραγγαλισμού», αναφέρεται χαρακτηριστικά.   Σύμφωνα με πληροφορίες, η δικογραφία για την υπόθεση έχει εμπλουτιστεί με σημαντικά στοιχεία που προέκυψαν από την άρση απορρήτου των κινητών τηλεφώνων των δύο κατηγορουμένων αλλά και το άνοιγμα των ηλεκτρονικών τους υπολογιστών.   Την ίδια στιγμή, ο πατέρας της Ελένης Τοπαλούδη κάνει λόγο για βοήθεια των κατηγορουμένων από το συγγενικό τους περιβάλλον και ζητεί να καθίσουν στο εδώλιο και οι γονείς τους.     Με πληροφορίες από ΕΡΤ και ΑΝΤ1"" "" Καταπέλτης το βούλευμα για την υπόθεση Τοπαλούδη - Νέα καταγγελία από τον πατέρα της"" ""2022-01-08 17:33:05.818805""",316,Γυναικοκτονία,1,345,2022-01-10T12:41:34.775386Z,2022-01-10T12:41:34.775423Z,4.555
"""Μειωμένες ποινές επέβαλε το Μικτό Ορκωτό Εφετείο Χανίων, για τον θάνατο του 25χρονου Γιώργου Γυπαράκη από μπαλωθιές το Πάσχα του 2014.   Συγκεκριμένα, ανατράπηκε πρωτόδικη απόφαση, με την οποία είχε καταδικαστεί σε ισόβια ο 44χρονος κατηγορούμενος, καθώς το δικαστήριο απέδωσε τον θάνατο σε αμέλεια και όχι ενδεχόμενο δόλο.    Το εφετείο επέβαλε στον 44χρονο ποινή φυλάκισης πέντε ετών και έντεκα μηνών, κρίνοντας τον ένοχο για ανθρωποκτονία από αμέλεια. Η ποινή είναι μετατρέψιμη προς 5 ευρώ την ημέρα. Σε πρώτο βαθμό, ο 44χρονος είχε κριθεί ένοχος για ανθρωποκτονία με ενδεχόμενο δόλο σε βάρος του Γιώργου Γυπαράκη, αλλά και για απόπειρα ανθρωποκτονίας σε βάρος ενός 27χρονου, ο οποίος ήταν ο κάτοχος του όπλου. Κατηγορούμενος στην υπόθεση είναι και ο 27χρονος, ο οποίος μάλιστα είχε τραυματιστεί και αυτός σοβαρά χάνοντας την όρασή του από το ένα μάτι, από τους άσκοπους πυροβολισμούς. Ο 27χρονος κρίθηκε ένοχος για παράνομη οπλοκατοχή, οπλοχρησία και κατοχή πυρομαχικών και του επιβλήθηκε ποινή φυλάκισης 2,5 ετών με αναστολή. Πρωτόδικα του είχε επιβληθεί ποινή φυλάκισης έντεκα ετών. Σημειώνεται πως κατά την εκδίκαση της υπόθεσης στο Εφετείο, ο 27χρονος δήλωσε ότι δεν επιθυμεί τη δίωξη κατά του 44χρονου, με τον οποίο έχει συγγενική σχέση.   Νωρίτερα, και οι δύο κατηγορούμενοι ζήτησαν συγνώμη από την οικογένεια του Γιώργου Γυπαράκη.   Στην αγόρευση του ο εισαγγελέας της έδρας του Εφετείου μίλησε για αμέλεια και όχι ενδεχόμενο δόλο από την πλευρά του 44χρονου, ωστόσο ήταν καταπέλτης μιλώντας για το φαινόμενο των άσκοπων πυροβολισμών και της παράνομης οπλοφορίας και οπλοχρησίας που έχουν κοστίσει πολλές ανθρώπινες ζωές.   Σύμφωνα με το zarpanews.gr, η απόφαση έγινε δεκτή με ύβρεις και κατάρες από την μητέρα του θύματος προς τους δύο κατηγορούμενους. Υπενθυμίζεται πως το περιστατικό είχε σημειωθεί κατά τη διάρκεια συνάντησης σε αυλή σπιτιού, την Κυριακή του Πάσχα 2014 στο χωριό Ασή Γωνιά της Κρήτης. Όπως αναφέρει το cretalive.gr, κάποια στιγμή ο 44χρονος άρχισε άρχισε να πυροβολεί στον αέρα. Δεν αποκλείεται, όμως, το όπλο να έπαθε εμπλοκή και την ώρα που ο 40χρονος το κατέβαζε, τελικά αυτό να «ξεμπλόκαρε», με αποτέλεσμα τέσσερις σφαίρες να πετύχουν τον 25χρονο και μία να πετύχει τον 27χρονο στο δεξί μάτι.   Με πληροφορίες από zarpanews, cretalive, ΑΠΕ-ΜΠΕ  "" "" Ανατροπή στη δίκη για τον θάνατο του 25χρονου Γιώργου Γυπαράκη από μπαλωθιές - Μειώθηκαν οι ποινές"" ""2022-01-08 17:33:05.818805""",315,Ανθρωποκτονία,1,344,2022-01-10T12:41:29.984892Z,2022-01-10T12:41:29.984924Z,7.681
"""Στα χέρια της αστυνομίας βρίσκεται και ο τέταρτος κατηγορούμενος για τη δολοφονία του 45χρονου ιδιοκτήτη ψητοπωλείου στη Θεσσαλονίκη.   Συνοδευόμενος από τον συνήγορό του, ο 37χρονος μετέβη το μεσημέρι στο Αστυνομικό Μέγαρο Θεσσαλονίκης, όπου παραδόθηκε οικειοθελώς. Εκτελώντας το σχετικό ένταλμα που εξέδωσε προηγουμένως η ανακρίτρια, αστυνομικοί του τμήματος εγκλημάτων κατά ζωής της Ασφάλειας Θεσσαλονίκης τον συνέλαβαν.   Ήδη, τα τρία αδέλφια του, που κατηγορούνται για την ίδια υπόθεση (ηλικίας 32, 17 και 20 ετών) συνελήφθησαν και οδηγήθηκαν χθες στην εισαγγελέα πλημμελειοδικών. Εις βάρος όλων ασκήθηκε ποινική δίωξη για ανθρωποκτονία εκ προθέσεως από κοινού. Επιπλέον, ο 20χρονος, ο οποίος -κατά τη δικογραφία- φέρεται να τραυμάτισε θανάσιμα με μαχαίρι τον άτυχο επιχειρηματία κατηγορείται για παράνομη οπλοφορία και οπλοχρησία.   Όλοι τους παραπέμφθηκαν να απολογηθούν στην 4η τακτική ανακρίτρια Θεσσαλονίκης και πήραν προθεσμία για αύριο, ενώ παραμένουν υπό κράτηση.   Από την αστυνομική έρευνα προκύπτει ότι ο 32χρονος εργαζόταν ως ντελιβεράς στο ψητοπωλείο, απ' όπου, όμως, φαίνεται να απολύθηκε, όταν τις τελευταίες μέρες δεν εμφανίστηκε στη δουλειά του, επικαλούμενος ατύχημα που υπέστη. Υπό τις συνθήκες αυτές και καθώς μεσολάβησαν εκατέρωθεν μηνύματα μέσω κινητού που -σύμφωνα με τα διωκτικά έγγραφα- ήταν σε έντονο ύψος, ο 32χρονος απολυθείς μετέβη, συνοδεία των αδελφών του, στο ψητοπωλείο για να ζητήσει το λόγο από το πρώην αφεντικό του.   Σύμφωνα με όσα ανακοίνωσε η αστυνομία, οι τέσσερις δράστες κατηγορούνται ότι «επιτέθηκαν συντονισμένα με χρήση βίας» στο θύμα τους, ενώ ο 20χρονος φέρεται να τον τραυμάτισε θανάσιμα με μαχαίρι στον θώρακα και την κοιλιά.   Όπως προκύπτει από την ιατροδικαστική εξέταση, το πόρισμα της οποίας αναμένεται να διαβιβαστεί στην ανακρίτρια, ο άτυχος πατέρας δύο παιδιών έφερε αλλεπάλληλες επιφανειακές μαχαιριές σε όλο του το σώμα, ενώ ο θάνατός του φέρεται να προήλθε από τρώση του μυοκαρδίου με νύσσον και τέμνον όργανο.    Με πληροφορίες από ΑΠΕ/ΜΠΕ"" "" Θεσσαλονίκη: Παραδόθηκε ο τέταρτος κατηγορούμενος για τη δολοφονία του ιδιοκτήτη ψητοπωλείου"" ""2022-01-08 17:33:05.818805""",314,Ανθρωποκτονία,1,343,2022-01-10T12:41:22.069362Z,2022-01-10T12:41:22.069399Z,7.671
"""Αποζημίωση ύψους 1.500.000 ευρώ ζητά η μητέρα του Μάριου Παπαγεωργίου από τον άνθρωπο που καταδικάστηκε ως εγκέφαλος της απαγωγής του παιδιού της, τη σύζυγο του και έναν ακόμα κατηγορούμενο.   Επτά χρόνια μετά την εξαφάνιση του γιου της, η μητέρα αποφάσισε να προσφύγει στα αστικά δικαστήρια. Οι άνθρωποι που καταδικάστηκαν σε πρώτο βαθμό αρνούνται τις κατηγορίες και δεν αποκαλύπτουν που έχουν θάψει το πτώμα του Μάριου Παπαγεωργίου.    Αυτές τις μέρες βρίσκεται σε εξέλιξη η δίκη στον δεύτερο βαθμό.    Μιλώντας στην Espresso, ο δικηγόρος της Βαρβάρας Θεοδωράκη, Νίκος Ρουσσόπουλος τόνισε ότι τα χρήματα που διεκδικεί η μητέρα του Μάριου Παπαγεωργίου θα διατεθούν στο σύνολο τους σε φιλανθρωπικά ιδρύματα που έχουν ως έργο τη φροντίδα των παιδιών.   Πρωτόδικα ο 76χρονος φερόμενος ως ιθύνων νους του εγκλήματος έχει καταδικαστεί σε ποινή ισόβιας κάθειρξης και 23 ετών, με τους δικαστές να τον κρίνουν ομόφωνα ένοχο για την ανθρωποκτονία του Μάριου, καθώς και για σύσταση συμμορίας για διάπραξη κακουργήματος, αρπαγή κατά συναυτουργία και απόπειρα εκβίασης.   Στη σύζυγό του επιβλήθηκε ποινή κάθειρξης 18 ετών.  "" "" Υπόθεση Μάριου Παπαγεωργίου: Αποζημίωση μαμούθ ζητά η μητέρα του από τους απαγωγείς"" ""2022-01-08 17:33:05.818805""",313,Ανθρωποκτονία,1,342,2022-01-10T12:41:14.160920Z,2022-01-10T12:41:14.160954Z,6.85
"""Τραγική κατάληξη είχε ο καβγάς ενός ζευγαριού στη Σκάλα Μεσσηνίας, όπου μια γυναίκα ξυλοκόπησε και έριξε καυτό νερό στον άντρα της με αποτέλεσμα να τον σκοτώσει.   Ο 73χρονος άνδρας που είχε υποστεί σοβαρά εγκαύματα και βαρύτατες κρανιοεγκεφαλικές κακώσεις από τα χέρια της 68χρονης συζύγου του πέθανε τελικά στο νοσοκομείο το πρωί της Δευτέρας.   Η υπόθεση εκτυλίχθηκε το μεσημέρι της Κυριακής, όταν για άγνωστο λόγο το ζευγάρι ηλικιωμένων ήρθε σε διαπληκτισμό, ο οποίος οδήγησε στον ξυλοδαρμό του άνδρα από τη γυναίκα με ξύλινο πλάστη ενώ στη συνέχεια του έριξε καυτό νερό.    Ο 73χρονος διακομίστηκε σε σοβαρή κατάσταση με ασθενοφόρο στο Νοσοκομείο Καλαμάτας αλλά τελικά υπέκυψε στα τραύματά του.   Η ανακοίνωση της ΕΛΑΣ:   Συνελήφθη, χθες το μεσημέρι, σε τοπική κοινότητα του Δήμου Οιχαλίας Μεσσηνίας, από αστυνομικούς του Αστυνομικού Τμήματος Οιχαλίας, 68χρονη ημεδαπή, κατηγορούμενη για ανθρωποκτονία σε βάρος 73χρονου ημεδαπού. Ειδικότερα, χθες το μεσημέρι, σε τοπική κοινότητα του Δήμου Οιχαλίας Μεσσηνίας, η 68χρονη, μετά από διαπληκτισμό που είχε με τον 73χρονο για μεταξύ τους οικογενειακές διαφορές, του έριξε καυτό νερό σε μέρη του σώματος του, προκαλώντας του εγκαύματα και εν συνεχεία τον χτύπησε με ξύλινο αντικείμενο, το οποίο βρέθηκε και κατασχέθηκε. Ο 73χρονος μεταφέρθηκε στο Γενικό Νοσοκομείο Καλαμάτας, όπου σήμερα και πρώτες πρωινές ώρες εξέπνευσε. Η συλληφθείσα θα οδηγηθεί στον κ. Εισαγγελέα Πρωτοδικών Καλαμάτας, ενώ η αστυνομική έρευνα και το προανακριτικό έργο διενεργούνται από το Αστυνομικό Τμήμα Οιχαλίας.   Με πληροφορίες από εφημερίδα Θάρρος"" "" Έγκλημα στη Μεσσηνία: Σκότωσε τον άντρα της με καυτό νερό και χτυπώντας τον με πλάστη"" ""2022-01-08 17:33:05.818805""",312,Ανθρωποκτονία,1,341,2022-01-10T12:41:07.071866Z,2022-01-10T12:41:07.071902Z,9.539
"""Ελεύθεροι αφέθηκαν οι επτά συλληφθέντες για τον θάνατο εικονολήπτη Κώστα Θεοδωρακάκη στην Καλαμάτα, από σαΐτα, το βράδυ της Ανάστασης. Οι συλληφθέντες πήραν τριήμερη προθεσμία μέχρι την Παρασκευή όπου και θα δικαστούν.    Σύμφωνα με όσα έχουν γίνει γνωστά, οι επτά συλληφθέντες ανέφεραν πως η απόφαση για τη διεξαγωγή του εθίμου ήταν ομόφωνη απόφαση του Δήμου.   Υπενθυμίζεται ότι χθες, οι επτά συλληφθέντες οδηγήθηκαν στην Εισαγγελία Καλαμάτας, όπου τους απαγγέλθηκαν κατηγορίες.   Ανάμεσα στους συλληφθέντες είναι και ένας εντεταλμένος δημοτικός σύμβουλος.   Όπως έγινε γνωστό στον καπετάνιο του μπουλουκιού ασκήθηκε δίωξη για ανθρωποκτονία εξ αμελείας και για παράβαση του νόμου περί βεγγαλικών και όπλων.   Στους υπόλοιπους συλληφθέντες ασκήθηκε δίωξη για παράβαση του νόμου περί βεγγαλικών και όπλων.     "" "" Καλαμάτα: Ελεύθεροι οι συλληφθέντες για τον θάνατο του εικονολήπτη - Πότε θα απολογηθούν"" ""2022-01-08 17:33:05.818805""",311,Ανθρωποκτονία,1,340,2022-01-10T12:40:57.296898Z,2022-01-10T12:40:57.296931Z,11.652
"""Συνελήφθησαν μια 24χρονη και ένας 20χρονος, πολίτες Αλβανίας, κατηγορούμενοι για την ανθρωποκτονία 24χρονου ομοεθνή τους, που διαπράχθηκε στις 28 Μαϊου 2017, στην περιοχή των Πατησίων.   Ο άντρας κατέληξε κατά τη διακομιδή του στο νοσοκομείο, ενώ σύμφωνα με την ιατροδικαστική έκθεση, ο θάνατός προήλθε από μαχαίρι.   Παράλληλα, αναζητούνται για την ανθρωποκτονία άλλοι δύο Αλβανοί, ηλικίας 19 και 23 ετών. Όπως προέκυψε από την έρευνα, η συλληφθείσα διατηρούσε σχέση με το θύμα, το οποίο, όπως ισχυρίζεται η κατηγορούμενη, την κακοποιούσε συστηματικά.   Για το λόγο αυτό, όπως είπε σε αστυνομικούς, ζήτησε από τους συγκατηγορουμένους της, να την βοηθήσουν να απαλλαγεί από τον 24χρονο, εκφοβίζοντάς τον.   Στη συνέχεια, τον οδήγησε στα Πατήσια, κοντά στην οικία του 19χρονου που αναζητείται, όπου οι δράστες του επιτέθηκαν και τον χτύπησαν με μαχαίρι, με αποτέλεσμα τον θανάσιμο τραυματισμό του. Σημειώνεται, ότι το μαχαίρι βρέθηκε και κατασχέθηκε μέσα σε υπόνομο. Οι συλληφθέντες, οδηγήθηκαν στον εισαγγελέα Πλημμελειοδικών Αθηνών και στη συνέχεια στον αρμόδιο ανακριτή.   πηγή: AΠΕ/ ΜΠΕ"" "" Μια 24χρονη πίσω από τη δολοφονία του νεαρού συντρόφου της στα Πατήσια"" ""2022-01-08 17:33:05.818805""",310,Ανθρωποκτονία,1,339,2022-01-10T12:40:45.424220Z,2022-01-10T12:40:45.424256Z,4.998
"""Η αστυνομία την Κρήτη προχώρησε σήμερα σε αίτημα προς τον εισαγγελέα για τη δημοσιοποίηση των στοιχείων του 27χρονου δράστη της δολοφονίας της Αμερικανίδας βιολόγου Σούζαν Ίτον.    Σύμφωνα με το cretapost, η αστυνομία θεωρεί ορθό να δοθούν στη δημοσιότητα  τα στοιχεία και η φωτογραφία του 27χρονου, καθώς υπάρχουν βάσιμες πληροφορίες για απόπειρες επιθέσεων σε βάρος και άλλων γυναικών με τη χρήση παρόμοιας μεθοδολογίας με τη δολοφονία της Ίτον.    Νωρίτερα, ο Alpha είχε μεταδώσει πως η αστυνομία ερευνά καταγγελίες από τρεις γυναίκες για επιθέσεις στην ίδια περιοχή. Στη μία περίπτωση, η γυναίκα από την Πολωνία που προχώρησε στην καταγγελία λέει πως αναγνώρισε το λευκό αυτοκίνητο του 27χρονου.    Υπενθυμίζεται ότι ο καθ'ομολογίαν δράστης έλαβε προθεσμία για να απολογηθεί την Παρασκευή. Ο 27χρονος, κατηγορείται για ανθρωποκτονία από πρόθεση, βιασμό και οπλοφορία.    "" "" Δολοφονία Σούζαν Ίτον: H αστυνομία ζητά τη δημοσιοποίηση των στοιχείων του δράστη - Τον υποπτεύεται και για άλλες επιθέσεις"" ""2022-01-08 17:33:05.818805""",309,Γυναικοκτονία,1,338,2022-01-10T12:40:40.205916Z,2022-01-10T12:40:40.205953Z,7.191
"""Σε Μικτό Ορκωτό Δικαστήριο οδηγείται η υπόθεση της φερόμενης δολοφονίας του 59χρονου κτηνοτρόφου Δημήτρη Γραικού, το πτώμα του οποίου βρέθηκε θαμμένο σε χωράφι, κοντά σε κτηνοτροφική μονάδα στο Ανατολικό Θεσσαλονίκης, τον περασμένο Μάιο.    Στο εδώλιο του δικαστηρίου παραπέμπεται να δικαστεί, με βούλευμα του Συμβουλίου Πλημμελειοδικών Θεσσαλονίκης, ο 46χρονος έμπορος κρεάτων που που κατηγορείται για ανθρωποκτονία εκ προθέσεως και μετά την απολογία του είχε κριθεί προσωρινά κρατούμενος. Εκτός από τη βασική πράξη της ανθρωποκτονίας με πρόθεση, το δικαστικό συμβούλιο τον καταλογίζει τις κατηγορίες της περιύβρισης νεκρού και της κλοπής.   Η υπόθεση παρέμενε γρίφος επί δυόμισι χρόνια για τις διωκτικές αρχές. Ο άτυχος κτηνοτρόφος είχε εξαφανιστεί στις αρχές Νοεμβρίου 2016, όταν εθεάθη για τελευταία φορά στο σφαγείο της Χαλάστρας, απ' όπου φέρεται να αναχώρησε με το αγροτικό του αυτοκίνητο. Έκτοτε χάθηκαν τα ίχνη του, ενώ ακολούθησαν πολύμηνες έρευνες που εξελίχθηκαν άκαρπες. Η υπόθεση επρόκειτο να οδηγηθεί στο αρχείο με την ένδειξη αγνώστων δραστών, αλλά ο εισαγγελέας Εφετών Βασίλης Φλωρίδης δεν ενέκρινε την αρχειοθέτηση, ζητώντας να διενεργηθεί νέα έρευνα.   Το μυστήριο λύθηκε στα τέλη του περασμένου Μαιου όταν με τη συνδρομή επιστημόνων του Εργαστηρίου Εφαρμοσμένης Γεωφυσικής του ΑΠΘ που κατόπιν υπόδειξης των αστυνομικών της Ασφάλειας Θεσσαλονίκης «σάρωσαν» με ειδικά μηχανήματα την περιοχή γύρω από την κτηνοτροφική μονάδα, εντοπίζοντας αρχικά θαμμένο το αγροτικό αυτοκίνητο του 59χρονου και στη συνέχεια (σε άλλο σημείο) τη σορό του που έφερε κακώσεις από αλλεπάλληλα χτυπήματα.     Απολογούμενος σε ανακριτή ο 46χρονος κατηγορούμενος υποστήριξε ότι ο θάνατος του κτηνοτρόφου ήταν αποτέλεσμα ατυχήματος και επήλθε κατά τη διάρκεια μεταξύ τους συμπλοκής. Όπως φέρεται να απολογήθηκε, όταν διαπίστωσε το θάνατο του Γραικού πανικοβλήθηκε και αποφάσισε να θάψει το πτώμα του. ο ίδιος φαίνεται πως αρνήθηκε ότι είχε οικονομική διαφορά με το θύμα, αλλά επιβεβαίωσε ότι προηγήθηκε οικονομική συναλλαγή μεταξύ τους η οποία αφορούσε αγοροπωλησία ζώων.     Με πληροφορίες από ΑΠΕ-ΜΠΕ"" "" Δολοφονία Γραικού: Σε Μικτό Ορκωτό Δικαστήριο η υπόθεση του στυγερού εγκλήματος"" ""2022-01-08 17:33:05.818805""",308,Ανθρωποκτονία,1,337,2022-01-10T12:40:32.767510Z,2022-01-10T12:40:32.767545Z,12.049
"""Με την ιδιότητα του κατηγορουμένου καλούνται σήμερα στον ανακριτή οι αστυνομικοί που έχουν καταγραφεί σε βίντεο να χτυπούν και να περνούν χειροπέδες στον αιμόφυρτο και ημιθανή Ζακ Κωστόπουλο έξω από το κοσμηματοπωλείο.   Οι αστυνομικοί θα δώσουν τη δική τους εκδοχή για όσα έγιναν έξω από το κοσμηματοπωλείο, αλλά αναμένεται να λάβουν προθεσμία.   Οι δικαστικές αρχές έχουν ταυτοποιήσει τους εμπλεκόμενους, ενώ η οικογένεια Κωστόπουλου, δια των συνηγόρων της, έχει καταθέσει αίτημα για μετατροπή της κατηγορίας από θανατηφόρα σωματική βλάβη, σε ανθρωποκτονία από πρόθεση, με ενδεχόμενο δόλο.   Το αίτημα της οικογένειας στηρίζεται στην ιατροδικαστική έκθεση, στο πόρισμα του τεχνικού συμβούλου της, αλλά και στο  βίντεο, στο οποίο καταγράφονται όσα έγιναν εκείνη την ημέρα."" "" Στον ανακριτή σήμερα οι αστυνομικοί που χτύπησαν τον Ζακ Κωστόπουλο"" ""2022-01-08 17:33:05.818805""",307,Ανθρωποκτονία,1,336,2022-01-10T12:40:20.441302Z,2022-01-10T12:40:20.441335Z,4.596
"""Στις εγκαταστάσεις της πυροσβεστικής στο Χαλάνδρι βρέθηκε χθες αιφνιδιαστικά κλιμάκιο της εισαγγελίας πρωτοδικών και της Δίωξης Ηλεκτρονικού Εγκλήματος που ερευνούν την τραγωδία της φονικής πυρκαγιάς στο Μάτι.    Απαντώντας σε ρεπορτάζ που κάνουν λόγο για έφοδο στο Ενιαίο Συντονιστικό Κέντρο Επιχειρήσεων του Πυροσβεστικού Σώματος στο Χαλάνδρι, ο εκπρόσωπος της Πυροσβεστικής Υπηρεσίας Αντιπύραρχος Βασίλειος Βαθρακογιάννης μίλησε στο LiFO.gr: «Εντάξει, όχι έφοδος. Υπήρξε μία επίσκεψη από την εισαγγελία πρωτοδικών στο Χαλάνδρι και μέχρι εκεί. Τώρα από εκεί και πέρα ποιοι ήταν οι λόγοι, τι ήθελαν να πάρουν οι άνθρωποι, τα γνωρίζει ο εισαγγελέας αυτά», δήλωσε ο κ. Βαθρακογιάννης.    Εσείς δεν γνωρίζετε αν έγινε κάποια κατάσχεση; «Όχι. Φανταστείτε όταν είχαμε τα γεγονότα του 2018 εγώ δεν υπηρετούσα καν εκεί, ήμουν εκτός Αθηνών».    Σύμφωνα πάντως με απολύτως επιβεβαιωμένες πληροφορίες, ο ανακριτής που χειρίζεται την υπόθεση της πολύνεκρης πυρκαγιάς στο Μάτι, είχε διατάξει εφόδους σε υπηρεσίες που ενεπλάκησαν στην επιχείρηση κατάσβεσης της πυρκαγιάς το απόγευμα και το βράδυ της 23ης Ιουλίου του 2018.    Σύμφωνα με το ΑΠΕ-ΜΠΕ, ο ίδιος ο ανακριτής μετέβη αιφνιδιαστικά στην Πυροσβεστική Υπηρεσία Χαλανδρίου και, κατόπιν εντολής του, δώδεκα αξιωματικοί της Διεύθυνσης Ηλεκτρονικού Εγκλήματος κατέσχεσαν το καταγραφικό μηχάνημα του Κέντρου Πολιτικής Προστασίας.   Ενδείξεις για σκόπιμη απόκρυψη στοιχείων   Σύμφωνα με πληροφορίες οι έφοδοι κρίθηκαν αναγκαίες κατόπιν καταγγελιών αλλά και ενδείξεων για περιπτώσεις σκόπιμης απόκρυψης στοιχείων από συγκεκριμένες υπηρεσίες. Οι αρχές υποπτεύονται πως με αυτόν τον τρόπο υπήρξε απόκρυψη της συνολικής εικόνας από τις δράσεις, τις ενέργειες και την επικοινωνία την μοιραία νύχτα.   Έρευνες και στο Μοσχάτο   Σύμφωνα με πληροφορίες, ταυτόχρονα με την έρευνα στο Χαλάνδρι πραγματοποιήθηκε και δεύτερη έφοδος αστυνομικών στις εγκαταστάσεις της Διεύθυνσης Πληροφορικής της Πυροσβεστικής στο Μοσχάτο. Οι αστυνομικοί φέρεται να πήραν στοιχεία για τα ψηφιακά στίγματα υπηρεσιακών οχημάτων που χρησιμοποιήθηκαν στις 23 Ιουλίου.    «Καθοριστικό ρόλο στην απόφαση του δικαστικού λειτουργού να μεταβεί ο ίδιος σε υπηρεσίες και να κατασχέσει υλικό, φαίνεται να διαδραμάτισε η κωλυσιεργία που επέδειξαν κάποιες υπηρεσίες στη διαβίβαση κρίσιμων στοιχείων που εξαρχής τους ζητήθηκαν», σχολιάζει χαρακτηριστικά το ΑΠΕ.    Κατηγορίες σε 20 κρατικούς λειτουργούς και στελέχη   Για την αντιμετώπιση της πυρκαγιάς στο Μάτι που στοίχισε τη ζωή σε 102 ανθρώπους και προκάλεσε των τραυματισμό δεκάδων και καταστροφή σπιτιών και δασική έκτασης έχουν απαγγελθεί κατηγορίες σε 20 κρατικούς λειτουργούς και στελέχη της Αυτοδιοίκησης, μετά την έρευνα των Εισαγγελέων Ηλία Ζαγοραίου, Νίκου Φυστόπουλου και Κώστα Σπυρόπουλου.    Μεταξύ των κρατικών λειτουργών είναι η περιφερειάρχης Αττικής Ρένα Δούρου, ο δήμαρχος Μαραθώνα Ηλίας Ψινάκης, ο δήμαρχος Ραφήνας Ευάγγελος Μπουρνούς, ο πρώην γενικός γραμματέας Πολιτικής Προστασίας Ιωάννης Καπάκης και στελέχη της Πολιτικής Προστασίας, της ΕΛ.ΑΣ και της Πυροσβεστικής αλλά και ο 65χρονος άνδρας που ευθύνεται για την έναρξη της φωτιάς στο Νταού Πεντέλης.   Τα αδικήματα αφορούν εμπρησμό από αμέλεια, ανθρωποκτονία από αμέλεια κατά συρροή και διά παραλείψεως και σωματικές βλάβες κατά συρροή, δια παραλείψεως και από αμέλεια από υπόχρεους και μη.  "" "" Έφοδοι του ανακριτή στην Πυροσβεστική για τη φωτιά στο Μάτι: Ενδείξεις απόκρυψης στοιχείων"" ""2022-01-08 17:33:05.818805""",306,Ανθρωποκτονία,1,335,2022-01-10T12:40:15.577758Z,2022-01-10T12:40:15.577796Z,13.831
"""  Το ιταλικό ειδησεογραφικό πρακτορείο Αnsa μετέδωσε ότι σε βάρος δύο εκπροσώπων της εταιρίας ΑΝΕΚ και δυο μελών του πληρώματος, ασκήθηκε δίωξη με τις κατηγορίες πολλαπλής ανθρωποκτονίας εξ αμελείας και πρόκλησης ναυαγίου εξ αμελείας.   To ΑΠΕ-ΜΠΕ αναφέρει πως η προκαταρκτική εξέταση, που ζήτησε από το Κεντρικό Λιμεναρχείο Πειραιά η προϊσταμένη της εισαγγελίας Πειραιά για τα αίτια της τραγωδίας περιλαμβάνει σειρά πολλαπλών ενεργειών, που έχουν να κάνουν με το αξιόπλοο του Νοrman Atlantic και με το κατά πόσον τηρήθηκαν όλα τα προβλεπόμενα μέτρα ασφαλείας από πλευράς των ελληνικών αλλά και των ιταλικών Αρχών.   Το πλοίο οποίο βρίσκεται στο λιμάνι του Μπρίντιζι αναμένεται να επισκεφτεί ένας από τους, εισαγγελείς που ανέλαβαν την έρευνα για την αποκάλυψη των αιτίων του δυστυχήματος."" "" Ποινική Δίωξη στην ΑΝΕΚ για την ναυτική τραγωδία στο Νοrman Atlantic"" ""2022-01-08 17:33:05.818805""",305,Ανθρωποκτονία,1,334,2022-01-10T12:40:01.503645Z,2022-01-10T12:40:01.503683Z,27.955
"""Ο Φώτης Ντούλος, ομογενής που κατηγορείται ότι δολοφόνησε τη σύζυγό του στις ΗΠΑ, αποπειράθηκε να αυτοκτονήσει σήμερα, ενώ ήταν προγραμματισμένο να παρουσιαστεί στο δικαστήριο.    Πριν λίγες ημέρες του είχαν απαγγελθεί κατηγορίες για την απαγωγή και τη δολοφονία της εν διαστάσει συζύγου του, Τζένιφερ Ντούλος, που είχε εξαφανιστεί μυστηριωδώς στις 24 Μαΐου του 2019, λίγες ώρες αφότου άφησε τα πέντε παιδιά τους στο σχολείο.   Όπως μεταδίδουν οι New York Times, o Ντούλος βρέθηκε ημιθανής στο γκαράζ του σπιτιού του, όπου φαίνεται πως επιχείρησε να αυτοκτονήσει με μονοξείδιο του άνθρακα. Ο 52χρονος μεταφέρθηκε εσπευσμένα στο νοσοκομείο έχοντας σφυγμό, όπου και νοσηλεύεται σε ιδιαίτερα κρίσιμη κατάσταση.    Την εξαφάνιση της Τζένιφερ Ντούλος ακολούθησαν αποκαλύψεις για επεισοδιακή, διετή νομική μάχη του ζευγαριού για διαζύγιο. Η αστυνομία άρχισε να ερευνά την υπόθεση όταν η Ντούλος έπαψε να εμφανίστηκε σε προγραμματισμένα ραντεβού στη Νέα Υόρκη, και φίλοι και συγγενείς παρατήρησαν πως δεν απαντούσε πλέον στα μηνύματα και στις αναπάντητες κλήσεις τους.    Όταν οι αστυνομικοί έκαναν έλεγχο στο σπίτι της στην Νιου Καναάν, μια πλούσια συνοικία περίπου 50 μίλια από τη Νέα Υόρκη, βρήκαν αίμα στο γκαράζ της ενώ το αυτοκίνητό της εντοπίστηκε εγκαταλελειμμένο σε απόσταση αρκετών χιλιομέτρων. Ο Φώτης Ντούλος γρήγορα μπήκε στο μικροσκόπιο των αρχών, όπως αποδεικνύουν δικαστικά έγγραφα. Μία βδομάδα μετά την έναρξη των ερευνών, η αστυνομία συνέλαβε τον Ντούλο και την τότε σύντροφό του, την 45χρονη Μισέλ Σ. Τροκόνις, με την κατηγορία της αλλοίωσης στοιχείων και παρεμπόδιση των αρχών.    Ωστόσο το μοναδικό αποδεικτικό στοιχείο που θα ήταν ατράνταχτο παραμένει άφαντο: το πτώμα της Τζένιφερ Ντούλος.  Παρ' όλα αυτά, οι αρχές κατάφεραν να συνθέσουν συμπληρωματικά στοιχεία της Σήμανσης, και να απαγγείλουν φέτος, 8 μήνες μετά την εξαφάνιση της Τζένιφερ Ντούλος, κατηγορίες για ανθρωποκτονία στον σύζυγό της. Μία ημέρα μετά τη σύλληψή του Ντούλου και της συντρόφου του, ένας άνδρας που είχε εργαστεί ως τεχνολογικός σύμβουλος του κατηγορούμενου, είχε καταθέσει στην αστυνομία πως ο Τροκόνις του ζήτησε να κάνει back up του κινητού και του υπολογιστή της σε εξωτερικό σκληρό δίσκο και στη συνέχεια, ο ίδιος διέγραψε εικόνες από το κινητό της. Κηλίδες αίματος στα σκουπίδια του γκαράζ της Ντούλος, και πληροφορίες για ιστορικό ενδοοικογενειακής βίας έπαιξαν επίσης καθοριστικό ρόλο στην στοιχειοθέτηση των κατηγοριών.     Ο συνήγορος του κ. Ντούλου, Νορμ Πάτις, δεν ήταν διαθέσιμος για κάποιο άμεσο σχόλιο.    Με πληροφορίες από New York Times"" "" ΗΠΑ: Ο Φώτης Ντούλος έκανε απόπειρα αυτοκτονίας - Κατηγορείται για τη δολοφονία της συζύγου του"" ""2022-01-08 17:33:05.818805""",304,Γυναικοκτονία,1,333,2022-01-10T12:39:33.291854Z,2022-01-10T12:39:33.291888Z,13.272
"""Οι αστυνομικές αρχές στο Μεσολόγγι προχώρησαν στη σύλληψη ενός 77χρονου για τον θάνατο του 19χρονου φαντάρου, που σκοτώθηκε σε τροχαίο στο Νεοχώρι Αιτωλοακαρνανίας.   Σύμφωνα με το sinidisi.gr, ο 19χρονος είχε πάρει άδεια για να πάει να ψηφίσει στην ιδιαίτερη πατρίδα του και το πρωί της Κυριακής των εκλογών, ενώ οδηγούσε μοτοποδήλατο, χτυπήθηκε από το αυτοκίνητο του ηλικιωμένου άνδρα με αποτέλεσμα να τραυματιστεί θανάσιμα.    Ειδικότερα, ο οδηγός έχασε τον έλεγχο του αυτοκινήτου του, όπως προκύπτει από την έρευνα της αστυνομίας, με αποτέλεσμα να χτυπήσει τον 19χρονο, που βρισκόταν πάνω στο δίκυκλό του. Το αποτέλεσμα ήταν ο νεαρός φαντάρος να καταλήξει σε ένα αυλάκι, όπου και έχασε την ζωή του.   Η Πυροσβεστική έφτασε στο σημείο του τροχαίου στις 09:30 το πρωί της Κυριακής, προκειμένου να ανασύρει τον 19χρονο από το χαντάκι, ωστόσο ήταν ήδη αργά καθώς ο νεαρός οπλίτης ανασύρθηκε τελικά νεκρός.    Ο 19χρονος διακομίσθηκε αρχικά Νοσοκομείο Μεσολογγίου και στη συνέχεια στο Πανεπιστημιακό Νοσοκομείο στο Ρίο για νεκροψία – νεκροτομή.   Ο 77χρονος οδηγός του αυτοκινήτου εντοπίστηκε τελικά από τις αρχές και συνελήφθη. Σε βάρος του σχηματίστηκε δικογραφία για ανθρωποκτονία από αμέλεια και οδηγήθηκε στον εισαγγελέα Πλημμελειοδικών Μεσολογγίου."" "" Αιτωλοακαρνανία: Συνελήφθη ηλικιωμένος για το θάνατο 19χρονου φαντάρου σε τροχαίο"" ""2022-01-08 17:33:05.818805""",303,Ανθρωποκτονία,1,332,2022-01-10T12:39:19.781326Z,2022-01-10T12:39:19.781368Z,6.464
"""Σε τραγωδία κατέληξε μια επιχείρηση μυοκτονίας σε ένα κτίριο στην Τιμισοάρα στη Ρουμανία καθώς είχε ως αποτέλεσμα να χάσουν τη ζωή τους τρεις άνθρωποι, μεταξύ των ενοίκων, μια μητέρα και τα δυο της παιδιά.   Η τραγική είδηση έγινε γνωστή από τις ρουμανικές αρχές, οι οποίες αποδίδουν το δυστύχημα στην τοξικότητα που προϊόντος που χρησιμοποιήθηκε. Τα τρία θύματα, ένα νεογέννητο μίας εβδομάδας, ένα 3χρονο παιδί και η μητέρα των δύο παιδιών, πέθαναν μεταξύ Σαββάτου και Δευτέρας, μετά την επιχείρηση, μιας εταιρείας μυοκτονιών σε ένα κτίριο της πόλης.   Εκτός από τους νεκρούς, η μυοκτονία είχε ως αποτέλεσμα συνολικά, περίπου 40 ένοικοι να εισαχθούν στο νοσοκομείο κατά τη διάρκεια του Σαββατοκύριακου, σύμφωνα με νοσοκομειακές πηγές. Τρεις εξ αυτών παραμένουν υπό νοσηλεία σήμερα.   Η εισαγγελία της Τιμισοάρα ανακοίνωσε ότι ξεκίνησε έρευνα για ανθρωποκτονία από αμέλεια, πρόκληση σωματικών βλαβών και διακίνηση τοξικών ουσιών σε βάρος του ιδιοκτήτη της εταιρείας, ο οποίος συνελήφθη. «Υπάρχουν ενδείξεις σχετικά με τη χρήση ενός ποντικοφάρμακου που περιείχε φωσφορούχο αργίλιο, μια πολύ τοξική ουσία, που μπορεί να προκαλέσει θάνατο στην περίπτωση εισπνοής και η χρήση της οποίας απαιτεί ειδική άδεια», σύμφωνα με την εισαγγελία.   «Τεστ που διεξήχθησαν αποκάλυψαν την παρουσία φωσφιδίου, πιθανόν φωσφορούχου αργιλίου, άνω του ανώτατου επιτρεπτού ορίου, σε θανατηφόρο δόση» αποσαφήνισε ενώπιον δημοσιογράφων η Κριστίνα Πόπα, της Εθνικής Υγειονομικής και Κτηνιατρικής Αρχής ANSVSA.   Από την πλευρά του, ο δικηγόρος του ιδιοκτήτη της εταιρείας Καλίν Σταϊκουλέσκου, όπως μεταδίδει το πρακτορείο ειδήσεων Mediafax, δήλωσε ότι ο πελάτης του αγόρασε το προϊόν για τη μυοκτονία «χάρη σε μία επαφή», που δεν του έδωσε τιμολόγιο. «Ο πελάτης μου γνώριζε ότι ήταν δυνατό, όμως δεν γνώριζε ότι ήταν τοξικό ή θανατηφόρο για τον άνθρωπο».   Με πληροφορίες από ΑΠΕ-ΜΠΕ/ AFP"" "" Ρουμανία: Τραγωδία εξαιτίας μυοκτονίας - Πέθαναν δύο παιδιά και η μητέρα τους"" ""2022-01-08 17:33:05.818805""",302,Ανθρωποκτονία,1,331,2022-01-10T12:39:13.088393Z,2022-01-10T12:39:13.088427Z,13.181
"""Ένας άνδρας, που κατηγορείται ότι δολοφόνησε την οικογένειά του στο πολυτελές σπίτι τους στο Celebration της Φλόριντα τον Ιανουάριο, φέρεται να χρησιμοποίησε έναν συνδυασμό από το φάρμακο Benadryl και απροσδιόριστη βία, όπως ανέφεραν οι αρχές.   Το γραφείο του σερίφη της περιφέρειας Osceola ισχυρίζεται ότι ο Anthony Todt, 44 ετών, ομολόγησε ότι σκότωσε τη σύζυγό του, Megan 42 ετών, και τα παιδιά τους Alek, 13, Tyler, 11 και την 4χρονη Zoey, μαζί με τον οικογενειακό τους σκύλο.   Σύμφωνα με την έκθεση του ιατροδικαστή που δημοσιεύθηκε την την Τρίτη, η επίσημη αιτία θανάτου για τα θύματα ήταν η «ανθρωποκτονική βία με απροσδιόριστα μέσα», μαζί με την «τοξικότητα στη διφαινυδραμίνη».   Η διφαινυδραμίνη είναι το φάρμακο πιο γνωστό ως Benadryl, το οποίο χορηγείται σε βαριές μορφές αλλεργίας. Τα θύματα είχαν επίσης πολλαπλές πληγές από μαχαίρι, σύμφωνα με την έκθεση.   Απροσδιόριστος είναι ο ακριβής χρόνος της δολοφονίας τους.Μέχρι τη στιγμή που βρέθηκαν τα πτώματά τους στις 13 Ιανουαρίου, είχαν ήδη αποσυντεθεί.   Ο σερίφης της κομητείας Osceola Russ Gibson δήλωσε στους δημοσιογράφους ότι ο δολοφόνος συνελήφθη «κάπου στα τέλη Δεκεμβρίου».      Ο Todt αντιμετωπίζει τέσσερις κατηγορίες για ανθρωποκτονία πρώτου βαθμού και μία για κακοποίηση ζώου.   Μετά τη δολοφονία της οικογένειας, ο σερίφης Gibson ανέφερε στους δημοσιογράφους ότι τα πτώματα εντοπίστηκαν από τις ομοσπονδιακές και τοπικές αρχές, που έφτασαν στο σημείο έπειτα από ένταλμα που είχε εκδοθεί κατά του φερόμενου δράστη για απάτη.   Σύμφωνα με τα ομοσπονδιακά έγγραφα ο Todt είχε χρέη και άσκησε απάτη κατά των υπηρεσιών υγείας και ασφάλειας.   Οι ισχυρισμοί περί απάτης εναντίον του Todt περιγράφονται σε μια ένορκη δήλωση που επικαλείται το People, και η οποία κατατέθηκε στο Επαρχιακό Δικαστήριο του Κονέκτικατ, όπου έζησε η οικογένεια προτού μετακομίσει στην κοινότητα της Φλόριντα.   Σύμφωνα με την ένορκη δήλωση, ο Todt φέρεται να διέθετε ένα σχέδιο εξαπάτησης ύψους 130.000 δολ. από λογαριασμούς που έστειλε στους ασφαλιστές, στους οποίους περιλαμβάνονται οι Medicaid, Cigna και Anthem Blue Cross Blue Shield.   Ο Todt όφειλε επίσης πάνω από 6.000 δολάρια σε ενοίκια, όπως αναφέρει η ένορκη δήλωση. Στις 22 Δεκεμβρίου, ο ιδιοκτήτης του σπιτιού της οικογένειας στο Reserve Place υπέβαλε ειδοποίηση έξωσης, που υποβλήθηκε την οικογένεια στις 26 Δεκεμβρίου.   Ο Todt έχει δηλώσει αθώος και κρατείται. Ο δικηγόρος του, που του όρισε το δικαστήριο, δεν σχολίασε σχετικά.   Με πληροφορίες του People "" "" ΗΠΑ: Πατέρας φέρεται να δολοφόνησε τη σύζυγο, τα τρία παιδιά τους και τον σκύλο τους με φάρμακο για βαριές αλλεργίες"" ""2022-01-08 17:33:05.818805""",300,Ανθρωποκτονία,1,329,2022-01-10T12:38:44.970907Z,2022-01-10T12:38:44.970940Z,23.227
"""Ολοκληρώθηκε το μεσημέρι της Δευτέρας η απολογία του 20χρονου από την Γεωργία που κατηγορείται για ανθρωποκτονία εξ αμελείας για τα δύο φοιτητές 19 και 20 ετών, που παρέσυρε με το αυτοκίνητό του στον δρόμο των Κουνουπιδιανών στο Ακρωτήρι Χανίων.   Μετά την απολογία του ο 20χρονος αφέθηκε ελεύθερος με περιοριστικούς όρους, μέχρι την εκδίκαση της υπόθεσης. Σύμφωνα με τον δικηγόρο του, η δικογραφία για το τραγικό θανατηφόρο τροχαίο δεν έχει ολοκληρωθεί, καθώς ο κατηγορούμενος βρίσκεται σε κατάσταση σοκ.   Ο ίδιος εκ μέρους του 20χρονου και της οικογένειάς του ζήτησε συγγνώμη εκφράζοντας την βαθύτατη όπως είπε θλίψη και οδύνη τους.   Υπενθυμίζεται πως παραπέμφθηκε στην Δικαιοσύνη κατηγορούμενος για ανθρωποκτονία από αμέλεια κατά συρροή, διατάραξη ειρήνης κοινωνιών και για παραβίαση του άρθρου 84 του ΚΟΚ, ενώ όπως προέκυψε δεν κατείχε την απαιτούμενη άδεια οδήγησης για την Ελλάδα παρά μόνο για την χώρα του.   Πηγή: Flashnews.gr"" "" Ελεύθερος ο 20χρονος που παρέσυρε και σκότωσε με το αυτοκίνητό του δύο φοιτητές στην Κρήτη"" ""2022-01-08 17:33:05.818805""",298,Ανθρωποκτονία,1,327,2022-01-10T12:38:03.488571Z,2022-01-10T12:38:03.488607Z,6.677
"""Η ανθρωποκτονία ενός 29χρονου Αλβανού, που διαπράχθηκε στις 21 Σεπτεμβρίου 2012, στο Περιστέρι, εξιχνιάστηκε από το Τμήμα Εγκλημάτων κατά Ζωής και Προσωπικής Ελευθερίας της Ασφάλειας Αττικής.   Ο 29χρονος είχε εντοπιστεί νεκρός στη θέση του οδηγού ΙΧ αυτοκινήτου, φέροντας τραύματα από πυροβόλο όπλο. Όπως διαπιστώθηκε από την αστυνομική έρευνα, το συγκεκριμένο αυτοκίνητο το πλησίασε μοτοσυκλέτα με δύο επιβάτες, ο συνεπιβάτης της οποίας πυροβόλησε εναντίον του θύματος.   Δράστες είναι ένας 38χρονος Αλβανός, που είναι έγκλειστος σε φυλακή, ο οδηγός της μοτοσυκλέτας, τα στοιχεία του οποίου παραμένουν άγνωστα, καθώς και μία 28χρονη Ελληνίδα, ως συνεργός.   Ο 29χρονος είχε έρθει στην Ελλάδα με σκοπό να συναντηθεί με γυναίκα που είχε γνωρίσει μέσω social media, ενώ την ημέρα του εγκλήματος είχε πάει σε ραντεβού, στο Περιστέρι.   Όπως προέκυψε από την αστυνομική έρευνα, το προαναφερόμενο προφίλ είχε δημιουργηθεί με ψευδή στοιχεία, από γυναίκα, ενώ τον χειρισμό του είχε αναλάβει ο 38χρονος δράστης. Παράλληλα, εξακριβώθηκε ότι η γυναίκα που επικοινωνούσε τόσο τηλεφωνικά, όσο και με γραπτά μηνύματα με το θύμα, προκειμένου να ορίσει το ραντεβού, ήταν η 28χρονη καθ' υπόδειξη του δράστη.   Σημειώνεται ότι ο 38χρονος έχει κατηγορηθεί και στο παρελθόν για σωρεία εγκληματικών πράξεων, μεταξύ των οποίων ανθρωποκτονία, δύο απόπειρες ανθρωποκτονίας, συμμετοχή σε εγκληματική οργάνωση, εκβίαση, κλοπές και παράβαση του νόμου περί όπλων.   Η δικογραφία που σχηματίστηκε υποβλήθηκε στον εισαγγελέα Πλημμελειοδικών Αθηνών και η υπόθεση παραπέμφθηκε σε κυρία ανάκριση."" "" Εξιχνιάστηκε η εν ψυχρώ δολοφονία ενός 29χρονου στο Περιστέρι"" ""2022-01-08 17:33:05.818805""",297,Ανθρωποκτονία,1,326,2022-01-10T12:37:56.584078Z,2022-01-10T12:37:56.584111Z,4.617
"""Εκατομμύρια φέρεται να είχε αποσπάσει από πλήθος κόσμου, μεταξύ αυτών και ο Δημήτρης Κοντομηνάς, ο 47χρονος που παρίστανε τον γιατρό, με νέες αποκαλύψεις να έρχονται στο φως της δημοσιότητας.   Μιλώντας στο ραδιόφωνο του Alpha, ο δημοσιογράφος Δήμος Βερύκιος αποκάλυψε πως ο 47χρονος είχε καταφέρει να εξαπατήσει τον Δημήτρη Κοντομηνά, αποσπώντας του ένα τεράστιο ποσό ύψους 55 εκατ. ευρώ.   Σύμφωνα με τα όσα είπε ο δημοσιογράφος, ο 47χρονος φέρεται να είχε προσεγγίσει πριν από χρόνια τον επιχειρηματία, επιχειρώντας να του πουλήσει αρχεία πρώην στελέχους της ΕΥΠ που ήθελε η CIA, καθώς και προηγμένα δορυφορικά συστήματα από τις ΗΠΑ.   Σε βάρος του υποτιθέμενου γιατρού έχει ασκηθεί διωξη για ανθρωποκτονιά κατά συρροή, διακίνηση ναρκωτικών ουσιών, αντιποίηση ιατρικού λειτουργήματος και απάτη. Ο κατηγορούμενος ζήτησε και έλαβε προθεσμία να απολογηθεί στον ανακριτή τη Δευτέρα.   Μαρτυρία γονιού θύματος   Χθες, μιλώντας στο δελτίο ειδήσεων του Open, ο πατέρας του ενός εκ των δύο παιδιών περιέγραψε πώς ήρθαν σε επαφή με τον 47χρονο: «Μας τον είχαν συστήσει μέσω εκκλησίας. Από εκεί έγινε η γνωριμία. Η αλήθεια είναι ότι τον πιστέψαμε. Πρώτον συστήθηκε με τεράστιες σπουδές από την Αμερική, τη Νέα Υόρκη. Έχει και προφίλ στο Linkedin» ανέφερε.   «Μας είπε ότι ήταν στην κλινική που νοσηλεύθηκε ο Σουμάχερ μετά το ατύχημά του. Ακόμη ήταν με μεγάλες προσωπικότητες της χώρας που πήγαιναν εκεί για καλλωπισμό και για διάφορες θεραπείες. Δεν έψαχνα εναλλακτική θεραπεία. Είχαμε τους γιατρούς μας. Μας παρουσιάστηκε σαν γιατρός. Μας είπε ότι είναι γιατρός στο Παίδων και ότι έχει την ειδικότητα του παιδονευροχειρουργού, του παιδοογκολόγου, ο οποίος έχει ασχοληθεί με το θέμα. Μας είπε ακόμη ότι η θεραπεία είναι ένα βήμα πριν πάρει έγκριση από τον Παγκόσμιο Οργανισμό Φαρμάκων» είπε ακόμη.   Όπως ανέφερε ο πατέρας του ανήλικου θύματος, ο 47χρονος τους είπε πως το παιδί έπρεπε να αλλάξει την θεραπεία. «Άλλαξε τη θεραπεία. Εκεί που το παιδί έπαιρνε μία θεραπεία, μας είπε ότι είναι άχρηστη και θα παίρνει τη δική μου, με διάφορα σκευάσματα και σας υπόσχομαι πλήρη ίαση» πρόσθεσε ο πατέρας του θύματος. «Δεν ξέραμε τι χορηγούσε στο παιδί. Τα παρασκευάσματα ήταν στην Ελβετία. Από εκεί έρχονταν. Οι συναντήσεις μας γίνονταν σε μεγάλα διαγνωστικά κέντρα των Αθηνών. Μας έκλεινε ραντεβού για να κάνουμε μαγνητική. Τον ζητούσαν άλλοι γιατροί και όταν συζητούσαν με συναδέλφους τους έλεγαν ότι δεν υπάρχει άλλος σαν αυτόν».    "" "" Νέα αποκάλυψη για τον δήθεν γιατρό: «Απέσπασε 55 εκατ. ευρώ από τον Κοντομηνά»"" ""2022-01-08 17:33:05.818805""",296,Ανθρωποκτονία,1,325,2022-01-10T12:37:51.706982Z,2022-01-10T12:37:51.707019Z,8.137
"""Από λεπτό σε λεπτό, το δικαστήριο θα ανακοινώσει την απόφαση για τις ποινές που θα επιβάλει στους καταδικασθέντες για την υπόθεση της Χρυσής Αυγής.   Μετά την χθεσινή εισήγηση της Εισαγγελέως και τις αγορεύσεις των συνηγόρων υπεράσπισης το δικαστήριο έκανε διάσκεψη και αξιολόγησε κάθε πρόσωπο ώστε σήμερα να ανακοινώσει ποια θα είναι η τιμωρία που κρίνει ότι πρέπει να επιβληθεί για τα εγκλήματα που καταλογίζονται στους 57 ενόχους - με τους 7 για πλημμελήματα - της υπόθεσης.   Το επόμενο θέμα που θα εξεταστεί από το δικαστήριο, αυτό των συγχωνεύσεων, του καθορισμού δηλαδή της συνολικής εκτιτέας ποινής, αναμένεται να διαρκέσει πολλές ώρες. Έτσι παραμένει άγνωστο αν κατά την σημερινή διαδικασία θα κριθεί αν και ποιοι κατηγορούμενοι θα οδηγηθούν στην φυλακή.   Οι δικαστές δεν δεσμεύονται από την εισαγγελική πρόταση επί των ποινών και έτσι ενδέχεται να διαφοροποιηθούν, με βάση το πλαίσιο που προβλέπεται για κάθε πράξη. Η πρόταση της κ. Οικονόμου, στις περισσότερες περιπτώσεις, κινήθηκε όχι στο λεγόμενο """"ταβάνι"""" των προβλεπόμενων ποινών αλλά σε ελαφρώς πιο «κάτω». Για παράδειγμα για την διευθυντική ομάδα δεν πρότεινε το ανώτατο προβλεπόμενο όριο των 15 ετών κάθειρξης αλλά τα 13 έτη.   Αντίστοιχα για τα μέλη της εγκληματικής οργάνωσης εισηγήθηκε τρία χρόνια λιγότερα από τα 10 που είναι το ανώτατο όριο και 1 χρόνο λιγότερο από τα 6 που προβλέπονται για όσους έχουν ελαφρυντικά. Αντίστοιχα ελαφρώς προς τα κάτω, σε σχέση με το ανώτατο όριο, ήταν και οι ποινές που ζήτησε και για την συνέργεια στην ανθρωποκτονία Φύσσα και για την απόπειρα ανθρωποκτονίας κατά Αιγύπτιου αλιεργάτη.   Συνολικά η πρόταση της Εισαγγελέως ανά υπόθεση είναι η εξής:   Για την υπόθεση Φύσσα πρότεινε ποινή ισόβιας κάθειρξης για τον Γιώργο Ρουπακιά, ποινές κάθειρξης 8 ετών για τους Ιωάννη Άγγο, Ιωάννη Καζαντζόγλου, Ελπιδοφόρο Καλαρίτη, Ιωάννη Κομιάνο, Κωνσταντίνο Κορκοβίλη, Αναστάσιο Μιχάλαρο, Γιώργο Πατέλη, Γιώργο Σκάλκο, Γιώργο Σταμπέλο, Λέοντα Τσαλίκη, Αθανάσιο και Νικόλαο Τσορβά. Στους Γεώργιο Δήμου και Αναστάσιο Αναδιώτη ζήτησε να επιβληθεί ποινή 6 ετών καθώς έχουν κερδίσει ελαφρυντικό.   Για την επίθεση στους αλιεργάτες ζήτησε ποινή κάθειρξης 7 ετών για τους Δημήτρη Αγριογιάννη, Μάρκο Ευγενικό, Θωμά Μαριά και Κωνσταντίνο Παπαδόπουλο (έχουν ελαφρυντικό) και 10 ετών για τον Αναστάσιο Πανταζή.   Για την επίθεση σε βάρος των αφισοκολλητών του ΠΑΜΕ που έχει μετατραπεί σε πλημμέλημα ζήτησε ποινή φυλάκισης 10 μηνών για κάθε πράξη ( δηλαδή επί τρία, όσα και τα θύματα ) επικίνδυνης σωματικής βλάβης φυλάκιση 10 μηνών για τους Κυριάκο Αντωνακόπουλο, Ιωάννη Καστρινό και Αναστάσιο Πανταζή. Ζήτησε επίσης ποινή φυλάκισης 6 μηνών για μία πράξη απλής σωματικής βλάβης για τον Αντώνιο Χατζηγάκη ο οποίος έχει ελαφρυντικό.   Για όλους τους προαναφερόμενους ζήτησε για την ένταξη σε εγκληματική οργάνωση ποινή κάθειρξης για 7 ετών για όσους δεν έχουν ελαφρυντικό και 5 ετών σε όσους έχουν.   Για την διεύθυνση εγκληματικής οργάνωσης η κ. Οικονόμου ζήτησε κάθειρξη 13 ετών για τους Νίκο Μιχαλολιάκο, Ηλία Κασιδιάρη, Ιωάννη Λαγό, Χρήστο Παππά, Ηλία Παναγιώταρο, Γιώργο Γερμενή και Αρτέμη Ματθαιόπουλο.   Για ένταξη στην εγκληματική οργάνωση ζήτησε κάθειρξη 7 ετών στους πρώην βουλευτές Γεώργιο Γρέγο, Ελένη Ζαρούλια, Πολύβιο Ζησιμόπουλο, Παναγιώτη Ηλιόπουλο, Νίκο Κούζηλο, Δημήτρη Κουκούτση , Κωνσταντίνο Μπαρμπαρούση.   Κάθειρξη 5 ετών εισηγήθηκε για τους Χρυσοβαλάντη Αλεξόπουλο, Μιχάλη-Αβράμη Αρβανίτη, Στάθη Μπούκουρα και Νίκο Μίχο (τους έχει αναγνωριστεί ελαφρυντικό).   Για 9 από τους υπόλοιπους καταδικασθέντες που έχουν μόνο ένταξη σε εγκληματική οργάνωση, μεταξύ των οποίων μία αστυνομικός, οι δύο δράστες της δολοφονίας Λουκμάν που έχουν καταδικαστεί σε 21 ετών κάθειρξη, δύο καταδικασθέντες για την επίθεση στον χώρο «Αντίπνοια», ο πυρηνάρχης Ιεράπετρας, ζήτησε κάθειρξη 7 ετών. Τέλος για έναν, που κρίθηκε αθώος για συνέργεια στην δολοφονία Φύσσα και έχει ελαφρυντικό ζήτησε 5 έτη.   Η Εισαγγελέας ζήτησε επιπλέον ποινές φυλάκισης και χρηματικές ποινές για όσους από τους καταδικασθέντες για εγκληματική οργάνωση είχαν και κατηγορίες για παράνομες κατοχές όπλων, κροτίδων και άλλα αδικήματα.   Για τους πέντε κατηγορούμενους που δικάστηκαν και κρίθηκαν ένοχοι μόνο για πλημμελήματα ζήτησε ποινές που ξεκινούν από 5 μήνες και φθάνουν τα 2 χρόνια."" "" Δίκη Χρυσής Αυγής: Σε λίγα λεπτά η απόφαση για τις ποινές"" ""2022-01-08 17:33:05.818805""",295,Ανθρωποκτονία,1,324,2022-01-10T12:37:43.302156Z,2022-01-10T12:37:43.302195Z,6.596
"""Επεισόδια ξέσπασαν για δεύτερη νύχτα στα προάστια της Μινεάπολης, μετά τον θάνατο του 20χρονου Ντόντε Ράιτ από αστυνομικά πυρά.    Στο μεταξύ, η αστυνομία της περιοχής ανακοίνωσε ότι η αστυνομικός που τον πυροβόλησε με αποτέλεσμα να τον τραυματίσει θανάσιμα ήθελε να χρησιμοποιήσει το taser και όχι το όπλο της και έδωσε στη δημοσιότητα το βίντεο από το περιστατικό.    Χθες το βράδυ ισχυρές αστυνομικές δυνάμεις έκαναν χρήση χημικών και χειροβομβίδων κρότου- λάμψης, για να διαλύσουν τη συγκέντρωση εκατοντάδων ανθρώπων έξω από το αρχηγείο της αστυνομίας.       Αν και ο κυβερνήτης της Μινεσότα, Τιμ Γουάλτζ, επέβαλε νυχτερινή απαγόρευση κυκλοφορίας από τις 19:00, μεγάλο πλήθος βγήκε στους δρόμους για να διαμαρτυρηθεί. Υπήρξαν συγκρούσεις των αστυνομικών δυνάμεων με τους συγκεντρωμένους. Κάποιοι από τους μετέχοντες στη διαμαρτυρία «απάντησαν» στα χημικά της αστυνομίας με πυροτεχνήματα, ενώ φώναζαν το όνομα του Ντόντε Ράιτ.    Η κατάσταση στη Μινεάπολη ήταν ήδη τεταμένη πριν από αυτό το περιστατικό, καθώς είναι σε εξέλιξη η δίκη για τη δολοφονία του Τζορτζ Φλόιντ.          «Ατύχημα» ο πυροβολισμός    Αστυνομικοί σταμάτησαν τον Ντόντε Ράιτ για παραβίαση του κώδικα οδικής κυκλοφορίας το βράδυ της Κυριακής.    Την ώρα που ο ένας αστυνομικός πήγε να του βάλει χειροπέδες, ο 20χρονος απελευθερώθηκε και μπήκε ξανά στο αυτοκίνητό του. Εκείνη τη στιγμή πλησίαζε μία τρίτη αστυνομικός, η οποία ήταν και εκείνη που τον πυροβόλησε. Ο Ράιτ ήταν άοπλος, ενώ ο ιατροδικαστής χαρακτήρισε ανθρωποκτονία τον θάνατό του.     Ο αρχηγός της αστυνομίας του Brooklyn Center- το προάστιο στο οποίο συνέβη το περιστατικό- έκανε λόγο για «πυροβολισμό από ατύχημα» και έδωσε στη δημοσιότητα το βίντεο από τις κάμερες που φέρουν οι αστυνομικοί στις στολές τους.   Σε αυτό φαίνεται η αστυνομικός, η 26χρονη Κιμ Πότερ, να προειδοποιεί τον Ράιτ ότι θα χρησιμοποιήσει το taser. «Θα σε χτυπήσω με το taser», ακούγεται να λέει και επαναλαμβάνει άλλες τρεις φορές τη λέξη «taser», όμως στο χέρι της κρατά το όπλο της.    Στη συνέχεια ακούγεται πυροβολισμός και ο Ράιτ επιχειρεί να απομακρυνθεί με το αυτοκίνητο, ενώ η Πότερ λέει στους συναδέλφους της «Μόλις τον πυροβόλησα!».      Δίνοντας στη δημοσιότητα το βίντεο, ο αρχηγός της τοπικής αστυνομίας, Τιμ Γκάνον, υπογράμμισε πως η Κιμ Πότερ φώναξε «taser» πολλές φορές, όπως προβλέπεται από την εκπαίδευση, για να προειδοποιήσει τον ύποπτο και τους συναδέλφους της ότι θα το χρησιμοποιήσει.    «Είχε πρόθεση να χρησιμοποιήσει το taser, αλλά αντί για αυτό τον πυροβόλησε με μία σφαίρα», πρόσθεσε. «Από αυτά που είδα και από την αντίδρασή της, κρίνω ότι ήταν ένας ακούσιος πυροβολισμός που οδήγησε στον τραγικό θάνατο του Ντόντε Ράιτ», συμπλήρωσε ο Γκάνον.    Το απόγευμα της Δευτέρας τόσο ο Τζο Μπάιντεν όσο και η Καμάλα Χάρις ζήτησαν να καταλογιστούν ευθύνες για το τραγικό περιστατικό.    «Ο Ντόντε Ράιτ θα έπρεπε να είναι ακόμη ανάμεσά μας. Ενώ η έρευνα είναι σε εξέλιξη, το έθνος μας χρειάζεται δικαιοσύνη και επούλωση και η οικογένεια του Ντόντε πρέπει να μάθει γιατί το παιδί τους είναι νεκρό. Αξίζουν να τους δοθούν απαντήσεις», έγραψε η αντιπρόεδρος των ΗΠΑ στο Twitter.     Ο Μπάιντεν έκανε έκκληση για ηρεμία, μετά τη δημοσιοποίηση του βίντεο από το περιστατικό. «Ξέρουμε ότι είναι αληθινή η οργή, ο πόνος και το τραύμα της μαύρης κοινότητας», ανέφερε αλλά πρόσθεσε ότι αυτό «δεν δικαιολογεί τη βία και τις λεηλασίες».    Ο δήμαρχος του Brooklyn Center, Μάικ Έλιοτ, ζήτησε την απόλυση της αστυνομικού- η οποία έχει τεθεί σε διαθεσιμότητα- και χαρακτήρισε «βαθιά τραγικό» το περιστατικό. «Δεν μπορούμε να κάνουμε λάθη που οδηγούν στην απώλεια ζωών», υπογράμμισε.   Με πληροφορίες από Guardian   "" "" ΗΠΑ: Επεισόδια μετά τον θάνατο 20χρονου από αστυνομικά πυρά- «Η αστυνομικός ήθελε να χρησιμοποιήσει taser, όχι όπλο»"" ""2022-01-08 17:33:05.818805""",294,Ανθρωποκτονία,1,323,2022-01-10T12:37:36.455340Z,2022-01-10T12:37:36.455376Z,5.19
"""Εξιχνιάστηκε από το Τμήμα Δίωξης Εγκλημάτων κατά Ζωής και Προσωπικής Ελευθερίας της Ασφάλειας Αττικής, η ανθρωποκτονία του 83χρονου πρώην Μητροπολίτη Νύσσης Ελευθέριου, ο οποίος βρέθηκε νεκρός σαν σήμερα πριν από τέσσερα χρόνια, στις 5-1-2012, εντός της οικίας του στον Άγιο Παντελεήμονα. Οι χώροι του διαμερίσματος παρουσίαζαν εικόνα επιλεκτικής έρευνας, γεγονός που αποδεικνύει ότι κίνητρο ήταν η ληστεία, ενώ δεν παρατηρήθηκαν ίχνη παραβίασης στην πόρτα εισόδου. Σύμφωνα με την ιατροδικαστική εξέταση ο θάνατός του επήλθε από απόφραξη των αναπνευστικών οδών με τεμάχιο υφάσματος που του είχαν βάλει οι δράστες στο στόμα. Όπως προέκυψε από την πολυετή έρευνα της Ασφάλειας Αττικής, δράστες είναι δύο υπήκοοι Αφγανιστάν ηλικίας 21 ετών και ένας 46χρονος υπήκοος Ιράν. Στο πλαίσιο των αναζητήσεων εξακριβώθηκε ότι ένας εκ των δραστών διέφυγε στο εξωτερικό, και συγκεκριμένα σε χώρα της Ευρώπης, ενώ και οι άλλοι δύο, μετά την ανθρωποκτονία, αναζητούσαν διαβατήρια και τρόπους διαφυγής στο εξωτερικό, αλλά δεν έχει διευκρινιστεί αν κατάφεραν να φύγουν τελικά. Η δικογραφία υποβλήθηκε στον Εισαγγελέα Πλημμελειοδικών Αθηνών, ο οποίος άσκησε ποινική δίωξη σε βάρος τους για ανθρωποκτονία από πρόθεση και εκδόθηκαν από τον ανακριτή εντάλματα σύλληψης. Παράλληλα, κινήθηκε η διαδικασία για την έκδοση και ευρωπαϊκών ενταλμάτων σύλληψης, προκειμένου να συλληφθεί ο ένας που έχει ταυτοποιηθεί και να προχωρήσουν οι αναζητήσεις για τους άλλους δύο."" "" Εξιχνιάστηκε η υπόθεση δολοφονίας του πρώην Μητροπολίτη Νύσσης"" ""2022-01-08 17:33:05.818805""",293,Ανθρωποκτονία,1,322,2022-01-10T12:37:31.023789Z,2022-01-10T12:37:31.023823Z,4.971
"""Ο διαβόητος κακοποιός Κώστας Πάσσαρης, που κρατείται στη Ρουμανία, και κατηγορείται για ανθρωποκτονία, αρπαγές και ληστείες, αναμένεται να δικαστεί στις 2 Δεκεμβρίου σε δεύτερο βαθμό στο Μικτό Ορκωτό Εφετείο, στην Ελλάδα.   «Θέλω να είμαι παρών στη δίκη μου που θα γίνει τον Δεκέμβριο. Θέλω να επιστρέψω στην Ελλάδα. Να εκτίσω σε ελληνική φυλακή το υπόλοιπο της ποινής μου», δήλωσε ο ίδιος στον ΑΝΤ1 μιλώντας από τη φυλακή στη Ρουμανία.   Ο δικηγόρος του Κώστα Πάσσαρη, Ανδρέας Ταγαράκης, δήλωσε ότι σκοπεύει τις επόμενες ημέρες να αιτηθεί να κληθεί ο κατηγορούμενος, ώστε να παραστεί και ο ίδιος στο δευτεροβάθμιο δικαστήριο. Θα τεθούν υπόψη του δικαστηρίου κάποια στοιχεία, κάνοντας λόγο για άριστη διαγωγή του βαρυποινίτη στις φυλακές Ρουμανίας, πρόσθεσε ο δικηγόρος. Ωστόσο, την ίδια ώρα η αδελφή του Διονύση Αλεβιζόπουλου, του αστυνομικού που σκότωσε ο Πάσσαρης, ξέσπασε λέγοντας ότι θέλει να τελειώσει επιτέλους αυτή η υπόθεση και εξέφρασε τον φόβο της παραγραφής.   «Πέρασαν σχεδόν 20 χρόνια και δεν έχει τελειώσει αυτή η κατάσταση. Κάθε φορά που γίνονται αυτά τα γεγονότα, είναι σαν να συνέβη σήμερα. Θέλω να τελειώσει, να δικαστεί ο Πάσσαρης για την ψυχή του αδελφού μου. Να έρθει στην Ελλάδα να δικαστεί», δήλωσε στον ΑΝΤ1 η Γιώτα Αλεβιζοπούλου.    Σημειώνεται ότι ο Κώστας Πάσσαρης δηλώνει ότι έχει μετανιώσει για τα εγκλήματα που διέπραξε και ισχυρίζεται ότι έχει έρθει κοντά στον Θεό."" "" Κώστας Πάσσαρης: Θέλω να έρθω στην Ελλάδα για να δικαστώ"" ""2022-01-08 17:33:05.818805""",292,Ανθρωποκτονία,1,321,2022-01-10T12:37:25.828300Z,2022-01-10T12:37:25.828334Z,7.331
"""Έπειτα από 11 ημέρες χωρίς καμία ανθρωποκτονία, το μεγαλύτερο διάστημα εδώ και σχεδόν τέσσερα χρόνια, τελικάς ένας άνθρωπος δολοφονήθηκε χθες στη Βαλτιμόρη των ΗΠΑ.   'Άγνωστος πυροβόλησε έναν 22χρονο και διακομίστηκε σε νοσοκομείο της Βαλτιμόρης όπου διαπιστώθηκε ο θάνατός του, μετέδωσαν τα τοπικά μέσα ενημέρωσης.   Ο φόνος του άνδρα αυτού σηματοδότησε το τέλος μιας περιόδου χωρίς ανθρωποκτονίες για την πόλη αυτή των ΗΠΑ.   Η πόλη αυτή των ΗΠΑ έχει ένα από τα υψηλότερα ποσοστά ανθρωποκτονιών στη χώρα, με 26 να έχουν καταγραφεί μόνο τον Ιανουάριο. Από το 2002 η Βαλτιμόρη έχει καταφέρει να πετύχει τρεις μόνο φορές να συμπληρώσει 10 ημέρες χωρίς καμία ανθρωποκτονία, δήλωσε η Σάκια Φένοϊ εκπρόσωπος της αστυνομίας στο BBC, με τελευταία φορά τον Μάρτιο του 2014.   Η πρωτοβουλία «Εκεχειρία στη Βαλτιμόρη» ξεκίνησε από την Έρικα Μπρίτζφορντ σε μια προσπάθεια να φέρει την ειρήνη στους δρόμους της πόλης. Η Βαλτιμόρη έχει ένα από τα υψηλότερα ποσοστά ανθρωποκτονιών ανάλογα με τον πληθυσμό της στις ΗΠΑ. Πέρυσι η πόλη κατέγραψε 55,8 φόνους ανά 100.000 κατοίκους, ενώ το 2016 το ποσοστό ήταν 51,4 φόνοι. Αντίστοιχα η Νέα Υόρκη καταγράφει 3,9 φόνους ανά 100.000 κατοίκους και το Σικάγο 28,07.   Το 2015, μια από τις χειρότερες χρονιές, 242 ανθρωποκτονίες στη Βαλτιμόρη δεν κατάφεραν να εξιχνιαστούν."" "" Ρεκόρ για τη Βαλτιμόρη: 11 μέρες χωρίς δολοφονία - Το σερί όμως «έσπασε» σήμερα"" ""2022-01-08 17:33:05.818805""",291,Ανθρωποκτονία,1,320,2022-01-10T12:37:18.270157Z,2022-01-10T12:37:18.270329Z,7.364
"""Οργή προκάλεσε στην κοινή γνώμη στο Αίγιο, η απόφαση εισαγγελέα από το ναυτοδικείο Πειραιά, να αφεθεί ελεύθερος ο 28χρονος οδηγός που χθες παρέσυρε και σκότωσε μια γιαγιά και το εγγόνι της.   Σύμφωνα με όσα μετέδωσε ο ΣΚΑΙ, ο 28χρονος είναι στέλεχος των ενόπλων δυνάμεων ενώ οι πληροφορίες αναφέρουν πως χθες εγκατέλειψε στο δρόμο τα δύο θύματά του. Μάλιστα, ο 28χρονος για να γλιτώσει τη σύλληψη προσπάθησε να πηδήξει στη θάλασσα, κάτι που προκαλεί ακόμη περισσότερο την κοινή γνώμη.   Ωστόσο, ο εισαγγελέας από το ναυτοδικείο Πειραιά, έκρινε, σύμφωνα με όσα μετέδωσε ο ΣΚΑΪ, ότι ο άνθρωπος αυτός, μπορεί να αφεθεί ελεύθερος και χθες στις 12 το βράδυ ο 28χρονος αφέθηκε ελεύθερος. Κατά το ρεπορτάζ δόθηκε προφορική εντολή από τον εισαγγελέα. Το σκεπτικό της απόφασης αυτής δεν είναι γνωστό, αλλά αναφέρεται πως συντάχθηκε κατηγορία για ανθρωποκτονία εξ αμελείας σε πρώτη φάση.    "" "" Οργή για την απόφαση να αφεθεί ελεύθερος ο 28χρονος που σκότωσε γιαγιά και εγγόνο με το όχημά του"" ""2022-01-08 17:33:05.818805""",290,Ανθρωποκτονία,1,319,2022-01-10T12:37:10.671764Z,2022-01-10T12:37:10.671802Z,7.944
"""Ένας 67χρονος δολοφόνησε συγχωριανό του μετά από έντονη λογομαχία στις Ελευθερές του Δήμου Παγγαίου, δυτικά της Καβάλας.   Το περιστατικό σημειώθηκε όταν μετά από έντονη λογομαχία, ένας 67χρονος ημεδαπός, κάτοικος Ελευθερών, φέρεται να πυροβόλησε με κυνηγετικό όπλο έναν 55χρονο, επίσης ημεδαπό, τραυματίζοντάς τον θανάσιμα στο θώρακα. Μετά το θανάσιμο τραυματισμό του 55χρονου, ο 67χρονος φερόμενος ως δράστης τράπηκε σε φυγή. Μέλη της ομάδας Πρόληψης και Καταστολής Εγκλήματος του Τμήματος Ασφάλειας Καβάλας κινητοποιήθηκαν άμεσα και μετά από έρευνα βρήκαν και συνέλαβαν τον δράστη σε αγροτική περιοχή της τοπικής κοινότητας Ελευθερών.   Μετά από έρευνα στο χώρο του συμβάντος, αλλά και στο σπίτι του, βρήκαν και κατάσχεσαν ένα κυνηγετικό όπλο, 36 φυσίγγια κυνηγετικού όπλου και έναν κάλυκα. Σε βάρος του 67χρονου άντρα σχηματίστηκε δικογραφία για ανθρωποκτονία και παράβαση του νόμου περί όπλων.   Με πληροφορίες από ΑΠΕ-ΜΠΕ"" "" Καβάλα: 67χρονος δολοφόνησε συγχωριανό του μετά από λογομαχία"" ""2022-01-08 17:33:05.818805""",289,Ανθρωποκτονία,1,318,2022-01-10T12:37:02.511325Z,2022-01-10T12:37:02.511358Z,5.23
"""Ελεύθερος αφέθηκε ο εβδομηντάχρονος που κατηγορείται για τον θάνατο συνομήλικού του, ύστερα από επεισόδιο που διαδραματίστηκε στο γήπεδο της Καλαμαριάς, στη διάρκεια του κυριακάτικου ποδοσφαιρικού αγώνα ανάμεσα στον τοπικό Απόλλωνα Πόντου και τα Χανιά.   Ο κατηγορούμενος -που εμφανίζεται σε βίντεο να απωθεί το θύμα με αποτέλεσμα αυτό να πέφτει στα σκαλοπάτια της κερκίδας κι από την πτώση να τραυματίζεται θανάσιμα- απολογήθηκε στην α' τακτική ανακρίτρια Θεσσαλονίκης, ύστερα από την ποινική δίωξη που ασκήθηκε εις βάρος του για ανθρωποκτονία με δόλο και βιαιοπραγία σε αθλητική εκδήλωση.     Όπως έγινε γνωστό, ο ίδιος ισχυρίστηκε ότι δεν υπήρξε πρόθεση να προκαλέσει τον θάνατο στον άτυχο άνδρα, τον οποίο φαίνεται πως γνώριζε εδώ και χρόνια. «Μαζί του πέθανα κι εγώ» φέρεται να ανέφερε συντετριμμένος στην απολογία του, τονίζοντας ότι είχε προηγηθεί καβγάς του θύματος με ομάδα τεσσάρων-πέντε φίλων του Απόλλωνα που βρίσκονταν στην ίδια κερκίδα. Σύμφωνα με όσα απολογήθηκε ο κατηγορούμενος, ο καβγάς αφορούσε τα τεκταινόμενα στην ομάδα του Απόλλωνα, του οποίου,όπως ανέφερε, υπήρξε παλιότερα μέλος του διοικητικού του συμβουλίου.     Με απόφαση της ανακρίτριας και της εισαγγελέως γνωμοδοτήσεων αποφασίστηκε τελικά να αφεθεί ελεύθερος, ενώ σύμφωνα με τον συνήγορο υπεράσπισης του 70χρονου, Χάρη Βεργούλη, δεν επιβλήθηκε κανένας περιοριστικός όρος στον κατηγορούμενο.Για την παραπομπή του σε δίκη θα αποφανθεί το αρμόδιο συμβούλιο, αφού ολοκληρωθεί η κύρια ανάκριση."" "" Ελεύθερος μετά την απολογία του ο 70χρονος που κατηγορείται για τον θάνατο άνδρα στο γήπεδο της Καλαμαριάς"" ""2022-01-08 17:33:05.818805""",288,Ανθρωποκτονία,1,317,2022-01-10T12:36:57.032617Z,2022-01-10T12:36:57.032660Z,5.748
"""Την ώρα που συνεχίζεται το θρίλερ με την υπόθεση των 39 πτωμάτων που εντοπίστηκαν σε κοντέινερ φορτηγού στο Έσεξ της Αγγλίας, οι αρχές προχώρησαν το βράδυ της Παρασκευής σε μία ακόμη σύλληψη υπόπτου.   Συγκεκριμένα σύμφωνα με διεθνή μέσα, οι αστυνομικές αρχές της Μεγάλης Βρετανίας φέρονται να έχουν συλλάβει και τέταρτο άτομο. έναν 48χρονο άνδρα, για τα αδικήματα της διακίνηση ανθρώπων και της ανθρωποκτονίας. Η σύλληψη έγινε στο αεροδρόμιο Stansted του Λονδίνου και ο άνδρας είναι από τη Β. Ιρλανδία   Υπενθυμίζεται ότι νωρίτερα σήμερα οι αρχές του Έσσεξ συνέλαβαν δύο ακόμα άτομα που σχετίζονται με την υπόθεση. Πρόκειται για έναν άνδρα και μια γυναίκα, 38 ετών και οι δύο, που συνελήφθησαν με την υποψία συνωμοσίας για τη διακίνηση ανθρώπων και ανθρωποκτονία. Από την πρώτη μέρα της σοκαριστικής αποκάλυψης κρατείται ο οδηγός του φορτηγού, ο 25χρονος Μο Ρόμπινσον.      Οι εξελίξεις ωστόσο γύρω από την τραγική υπόθεση είναι καταιγιστικές, ενώ το γύρο του διαδικτύου κάνει η είδηση για το τελευταίο μήνυμα μιας 26χρονης Βιετναμέζας προς τους γονείς της. «Συγγνώμη μαμά. Το ταξίδι μου στο εξωτερικό δεν πέτυχε. Μαμά, σε αγαπώ τόσο πολύ! Πεθαίνω επειδή δεν μπορώ να αναπνεύσω...» ήταν το τελευταίο μήνυμα που έστειλε στις 10:28 ώρα Βρετανίας, μόλις τέσσερις ώρες προτού κληθεί το ασθενοφόρο. Έκτοτε η οικογένειά της δεν έχει καταφέρει να επικοινωνήσει μαζί της.   Οι νέες συλλήψεις έρχονται καθώς έχει αρχίσει η διαδικασία διεξαγωγής νεκροψιών στα θύματα. Οι σοροί των 11 ανθρώπων, που βρέθηκαν νεκροί στο φορτηγό, μεταφέρθηκαν, την Πέμπτη, με ασθενοφόρο από το λιμάνι του Τίλμπουρι σε νεκροτομείο και οι νεκροψίες επρόκειτο να ξεκινήσουν σήμερα. Αρχικά πιστεύονταν πως όλοι οι άνθρωποι που βρέθηκαν νεκροί ήταν κινεζικής καταγωγής, αλλά πλέον οι πληροφορίες δείχνουν πως υπήρχαν και Βιετναμέζοι μεταξύ των θυμάτων     Μιλώντας στο BBC, ο αδελφός της 26χρονης Pham Ngoc Tuan, είπε: «Η αδελφή μου αγνοείται από τις 23 Οκτωβρίου στο δρόμο από το Βιετνάμ προς το Ηνωμένο Βασίλειο και δεν μπορέσαμε να επικοινωνήσουμε μαζί της. Φοβούμαστε ότι ίσως ήταν στο κοντέινερ». Η οικογένεια φέρεται ακόμα να ανέφερε ότι κατέβαλε 30.000 λίρες για να φτάσει στη Βρετανία.   Σύμφωνα με το BBC,  συνολικά έξι οικογένειες φοβούνται ότι οι δικοί τους βρίσκονταν στο κοντέινερ, καθώς και ότι οι διακινητές έχουν επιστρέψει χρήματα σε κάποιες οικογένειες μετά την αποκάλυψη της τραγωδίας.      Τι διαμηνύει η Κίνα   Η αστυνομία βρήκε τα πτώματα 31 ανδρών και 8 γυναικών σε ένα φορτηγό ψυγείο στο Έσεξ, περίπου 30 χιλιόμετρα ανατολικά της βρετανικής πρωτεύουσας την περασμένη Τετάρτη και συνέλαβε τον οδηγό ως ύποπτο για ανθρωποκτονία. Εδώ και χρόνια, παράτυποι μετανάστες στοιβάζονται μέσα σε φορτηγά στην προσπάθειά τους να φτάσουν στη Βρετανία, συχνά από την ευρωπαϊκή ενδοχώρα. Το 2000, 58 Κινέζοι βρέθηκαν νεκροί μέσα σε ένα φορτηγό με τομάτες στο λιμάνι του Ντόβερ.   Στο μεταξύ, το κινεζικό υπουργείο Εξωτερικών ανακοίνωσε σήμερα πως η κινεζική κυβέρνηση ελπίζει ότι η Βρετανία θα μπορέσει να επιβεβαιώσει την ταυτότητα των 39 νεκρών το ταχύτερο δυνατόν και πως ζητεί από τη Βρετανία να «τιμωρήσει αυστηρά» αυτούς που ευθύνονται για τον θάνατό τους. Εφημερίδα που υποστηρίζεται από το κινεζικό κράτος έγραψε ότι η Βρετανία φέρει κάποια ευθύνη στην υπόθεση αυτή. Προς το παρόν η βρετανική αστυνομία δεν έχει καταφέρει να επαληθεύσει την εθνικότητα των νεκρών, δήλωσε επίσης η εκπρόσωπος του υπουργείου Χουά Τσουνγίνγκ σε ενημέρωση των δημοσιογράφων στο Πεκίνο.   Η διεθνής κοινότητα οφείλει να ενισχύσει τη συνεργασία της στον αγώνα κατά της παράτυπης μετανάστευσης και στις επικοινωνίες της και την ανταλλαγή πληροφοριών για να μην επαναληφθεί κάτι τέτοιο, σημείωσε η Χουά. Η κινεζική πρεσβεία στο Λονδίνο ανακοίνωσε ότι απέστειλε μια ομάδα στο Έσεξ όπου διεξάγονται οι έρευνες της βρετανικής αστυνομίας. Την ίδια ώρα η ευρείας κυκλοφορίας κινεζική ταμπλόιντ Global Times γράφει σήμερα σε κύριο άρθρο της πως «μια τόσο σοβαρή ανθρωπιστική καταστροφή συνέβη κάτω από τα μάτια των Βρετανών και των Ευρωπαίων».   «Είναι σαφές ότι η Βρετανία και αντίστοιχες ευρωπαϊκές χώρες δεν πληρούν την ευθύνη τους να προστατεύουν αυτούς τους ανθρώπους από έναν τέτοιο θάνατο», σημειώνει.« Ακόμη κι αν βρεθεί ότι τα θύματα αυτά βρίσκονταν λαθραία μέσα στη χώρα, ο θάνατός τους δεν είναι δικό τους λάθος», προσθέτει η εφημερίδα, η οποία εκδίδεται από την επίσημη εφημερίδα του κυβερνώντος Κομμουνιστικού Κόμματος, την Λαϊκή Ημερησία.      "" "" Έσεξ: Τέσσερις συλλήψεις για το φορτηγό του θανάτου με τα 39 πτώματα - Tα νέα στοιχεία για την υπόθεση"" ""2022-01-08 17:33:05.818805""",287,Ανθρωποκτονία,1,316,2022-01-10T12:36:51.006447Z,2022-01-10T12:36:51.006483Z,6.618
"""Στη φυλακή οδηγείται μετά την απολογία του ο 35χρονος αστυνομικός που πυροβόλησε και σκότωσε την εν διαστάσει σύζυγό του και τη φίλη και συνάδελφό της έξω από το σούπερ μάρκετ όπου δούλευαν τα δύο θύματα στην Κηφισιά, την περασμένη Τετάρτη.   Ο αστυνομικός, που βαρύνεται με ανθρωποκτονία από πρόθεση κατά συρροή και παράνομη οπλοχρησία, σύμφωνα τους συνηγόρους του Απόστολο Λύτρα και Γιώργο Κριεμάδη, ζήτησε τη διενέργεια ψυχιατρικής πραγματογνωμοσύνης, επικαλούμενος ψυχολογικά προβλήματα. Δήλωσε επίσης στον ανακριτή μετανιωμένος για την πράξη του και ζήτησε συγγνώμη. Απολογούμενος, σύμφωνα με πληροφορίες, ο αστυνομικός επανέλαβε όσα είχε πει και στους συναδέλφους του που τον συνέλαβαν, περί έντονης φόρτισης που του είχε δημιουργήσει η στάση τής εν διαστάσει συζύγου του, που εμπόδιζε την επικοινωνία του με τα παιδιά τους, πέντε και οκτώ ετών.   Ισχυριζόμενος αρχικά πως δεν θυμάται τι ακριβώς έγινε το επίμαχο βράδυ, ο κατηγορούμενος φέρεται να είπε στον ανακριτή ότι πήγε στο σούπερ μάρκετ με σκοπό να συζητήσει με το θύμα για τα παιδιά τους, τα οποία έμαθε πως βρίσκονταν στη Θήβα, επομένως δεν θα τα έβλεπε την επόμενη ημέρα που ήταν προγραμματισμένο. Έτσι θόλωσε, όπως φέρεται να ισχυρίστηκε, καθώς ανέβηκαν οι τόνοι, με αποτέλεσμα να πυροβολήσει.   Για τη δολοφονία της φίλης τής εν διαστάσει συζύγου του ο κατηγορούμενος φέρεται να μην είχε συγκεκριμένη εξήγηση ενώπιον του ανακριτή, λέγοντας ότι δεν την ήξερε, αν και προανακριτικά φέρεται να ισχυρίστηκε πως είχε παρακολουθήσει την εν διαστάσει σύζυγό του, καθώς «την αγαπούσε ακόμη» και την είχε δει «να βγαίνει με τη συνάδελφό της και να ξεσαλώνουν».   Με πληροφορίες από ΑΠΕ-ΜΠΕ"" "" Κηφισιά: Στη φυλακή ο αστυνομικός για το διπλό φονικό σε σούπερ μάρκετ"" ""2022-01-08 17:33:05.818805""",286,Γυναικοκτονία,1,315,2022-01-10T12:36:44.143933Z,2022-01-10T12:36:44.143967Z,18.552
"""Σοκ προκαλεί στις ΗΠΑ ένα ακόμη περιστατικό αστυνομικής βίας, με θύμα 41χρονο μαύρο, το οποίο είχε τραγική κατάληξη.   Ο 41χρονος Ντάνιελ Προυντ- ένας άοπλος μαύρος άνδρας που αντιμετώπιζε ψυχολογικά προβλήματα- πέθανε μία εβδομάδα μετά τη σύλληψή του, κατά τη διάρκεια της οποίας οι αστυνομικοί του έβαλαν σακούλα στο κεφάλι και πίεζαν το πρόσωπό του στον δρόμο για δύο λεπτά.   Το περιστατικό συνέβη τον περασμένο Μάρτιο- δύο μήνες πριν από τη δολοφονία του Τζορτζ Φλόιντ που πυροδότησε παγκόσμιο κίνημα κατά της αστυνομικής βίας και του ρατσισμού- αλλά ήρθε τώρα στη δημοσιότητα, έπειτα από την αποκάλυψη του βίντεο από τις κάμερες που έφεραν πάνω τους οι αστυνομικοί.   Το βίντεο της σύλληψης (προσοχή, σκληρές εικόνες)     Το χρονικό της σύλληψης   Ο Ντάνιελ Προυντ, πατέρας πέντε παιδιών που εργαζόταν σε αποθήκη, στις 23 Μαρτίου είχε επισκεφθεί τον αδελφό του στο Ρότσεστερ της Νέας Υόρκης. Ο δεύτερος, Τζο Προυντ, κάλεσε την αστυνομία, επειδή ο 41χρονος έπασχε από σοβαρά ψυχολογικά προβλήματα.   «Έκανα την κλήση για να παρασχεθεί βοήθεια στον αδελφό μου, όχι για να τον λιντσάρουν. Ποια είναι η ποινή τους; Σκότωσαν έναν ανυπεράσπιστο μαύρο άνδρα. Έναν γιο, έναν αδελφό, έναν θείο», δήλωσε ο Τζο Προυντ σε συνέντευξη Τύπου που παραχώρησε η οικογένεια του θύματος.   Ο Ντάνιελ Προυντ έτρεχε γυμνός στους δρόμους. Το βίντεο δείχνει ότι συμμορφώθηκε αμέσως όταν έφτασαν οι αστυνομικοί και του είπαν να πέσει στο έδαφος και να βάλει τα χέρια του πίσω από την πλάτη του. Ακούγεται να λέει «εννοείται, εννοείται».   Στη συνέχεια γίνεται ανήσυχος, βρίζει κατά διαστήματα τους αστυνομικούς γύρω του και τους φτύνει, αλλά δεν φαίνεται να προβάλει αντίσταση. Ο 41χρονος τους είπε ότι είχε μολυνθεί από τον κορωνοϊό και εκείνοι του έβαλαν μια «κουκούλα για πτύελα», που χρησιμοποιείται για να προστατεύσει τους αστυνομικούς από το σάλιο του υπόπτου.   Ένας από τους αστυνομικούς- όπως φαίνεται στο βίντεο- πιέζει κάτω με τα δύο του χέρια το κεφάλι του Προυντ και του λέει «σταμάτα να φτύνεις». Όταν σταμάτησε να κινείται και ησύχασε, ένας αστυνομικός σχολίασε «είναι αρκετά παγωμένος».   Οι διασώστες προσπάθησαν να επαναφέρουν τον Ντάνιελ Προυντ προτού τον παραλάβει το ασθενοφόρο. Βγήκε από τη μηχανική υποστήριξη μία εβδομάδα αργότερα, στις 30 Μαρτίου.   «Ασφυξία» η αιτία θανάτου   Σύμφωνα με την ιατροδικαστική έκθεση που επικαλείται η εφημερίδα του Ρότσεστερ Democrat and Chronicle, ο θάνατος προήλθε από ανθρωποκτονία που προκλήθηκε από «επιπλοκές ασφυξίας σε συνθήκες σωματικού περιορισμού». Στις επιπλοκές αναφέρεται και το PCP, ένα ισχυρό παραισθησιογόνο φάρμακο.   Ο δικηγόρος της οικογένειας είπε ότι η υπόθεση δεν είχε δημοσιοποιηθεί νωρίτερα γιατί «πήρε μήνες» για να διατεθεί το υλικό της αστυνομίας. Σε ανακοίνωση, ο εισαγγελέας της Νέας Υόρκης έκανε λόγο για τραγωδία και ανέφερε ότι διεξάγεται έρευνα. Οι αστυνομικοί που εμπλέκονται δεν έχουν τεθεί σε διαθεσιμότητα.   Με πληροφορίες από BBC"" "" Νέο βίντεο- σοκ αστυνομικής βίας στις ΗΠΑ: Έβαλαν σακούλα στο κεφάλι συλληφθέντα που πέθανε"" ""2022-01-08 17:33:05.818805""",285,Ανθρωποκτονία,1,314,2022-01-10T12:36:25.334319Z,2022-01-10T12:36:25.334355Z,14.313
"""Αναστάτωση προκλήθηκε στη δίκη της Χρυσής Αυγής, καθώς έφτασαν τρεις απειλητικοί φάκελοι στα γραφεία της έδρας.   Άμεσα κινητοποιήθηκε η Αντιτρομοκρατική υπηρεσία. Οι φάκελοι ελέγχθηκαν και βρέθηκε πως περιείχαν φέιγ βολάν φασιστικού περιεχομένου.   Σημειώνεται ότι το Δικαστήριο ανακοίνωσε σήμερα τις ποινές για τους καταδικασθέντες στην πολύκροτη δίκη της Χρυσής Αυγής.   Αυτή την ώρα βρίσκεται σε εξέλιξη η συνεδρίαση για τη συγχώνευση των ποινών των ενόχων, για όσους καταδικάστηκαν για περισσότερες από μια εγκληματικές ενέργειες.   Νωρίτερα, η εισαγγελέας πρότεινε συνολική ποινή 13 έτη κάθειρξης και 6 μήνες φυλάκιση για τον Νίκο Μιχαλολιάκο, τον Ηλία Κασιδιάρη και τον Γιώργο Γερμενή.   Για τον ευρωβουλευτή Γιάννη Λαγό πρότεινε 13 έτη και 9 μήνες, ενώ για τον Χρήστο Παππά 13 έτη και 3 μήνες. Για τον Νίκο Μίχο η προτεινόμενη συνολική ποινή είναι τα 6 έτη και για τον Στάθη Μπούκουρα τα 5 έτη και έξι μήνες.   Όσο για τον δολοφόνο του Παύλου Φύσσα, Γιώργο Ρουπακιά, η εισαγγελέας πρότεινε ισόβια και 14 χρόνια. Για τον πυρηνάρχη Νίκαιας Γιώργο Πατέλη 11 έτη και 3 μήνες και για τον πυρηνάρχη Περάματος Αναστάσιο Πανταζή 15 έτη και 1 μήνα.   Η εισαγγελική πρόταση για τις ποινές στην ηγεσία της Χρυσής Αυγής   Η συγχώνευση των ποινών που προτείνει η εισαγγελέας της έδρας, Αδαμαντία Οικονόμου, για τον πυρήνα της εγκληματικής οργάνωσης:   Νίκος Μιχαλολιάκος: 13 έτη και 6 μήνες Ηλίας Κασιδιάρης: 13 έτη και 6 μήνες Γιάννης Λαγός: 13 έτη και 9 μήνες Γιώργος Γερμενής: 13 έτη και 6 μήνες Χρήστος Παππάς: 13 έτη και τρεις μήνες   Για τους πρώην βουλευτές της Χρυσής Αυγής και καταδικασθέντες για ένταξη στην εγκληματική οργάνωση η εισαγγελέας ζητά ποινή 6 ετών για τον Νίκο Μίχο, ενώ για τον Ευστάθιο Μπούκουρα, προτείνει ποινή 5 ετών και 6 μηνών.   Η εισαγγελική πρόταση για τις συνολικές ποινές στη δολοφονία Φύσσα   Γιώργος Ρουπακιάς: Ισόβια κάθειρξη συν 14 έτη Ι. Άγγος: 9 έτη και 3 μήνες Α. Αναδιώτης: 7 έτη Γ. Δήμου: 7 έτη Ι. Καζαντζόγλου: 11 έτη και 3 μήνες Ε. Καλαρίτης: 9 έτη Ι. Κομιανός: 9 έτη Κ. Κορκοβίλης: 7 έτη για τη συνέργεια στην ανθρωποκτονία από πρόθεση και 5 έτη για την ένταξη σε εγκληματική οργάνωση Α. Μιχάλαρος: 9 έτη και 3 μήνες Γ. Πατέλης: 11 έτη και 3 μήνες Γ. Σκάλκος: 7 έτη Γ. Σταμπέλος: 9 έτη Χ. Τσακανίκας: 9 έτη Λ. Τσαλίκης: 9 έτη Αθ. Τσορβάς: 9 έτη Ν. Τσορβάς: 9 έτη Α. Χρυσαφίτης: 9 έτη."" "" Δίκη Χρυσής Αυγής: Ύποπτοι φάκελοι στα γραφεία της έδρας- Στο σημείο η Αντιτρομοκρατική"" ""2022-01-08 17:33:05.818805""",284,Ανθρωποκτονία,1,313,2022-01-10T12:36:10.759574Z,2022-01-10T12:36:10.759607Z,11.156
"""Ένοχος για ανθρωποκτονία από αμέλεια δήλωσε σήμερα ο οδηγός του φορτηγού ψυγείου στο οποίο είχαν βρεθεί νεκροί 39 Βιετναμέζοι μετανάστες τον περασμένο Οκτώβριο.   Ο Μορίς Ρόμπινσον, 25 ετών, από τη Βόρεια Ιρλανδία, κατά την προηγούμενη εμφάνισή του στο δικαστήριο, τον Νοέμβριο, από τη φυλακή υψίστης ασφαλείας του Μπέλμαρς, είχε ήδη δηλώσει ένοχος ενώπιον δικαστηρίου για διευκόλυνση παράνομης εισόδου μεταναστών, από την οποία αποκόμισε οικονομικό όφελος. Τα πτώματα των 31 ανδρών και των 8 γυναικών, μεταξύ αυτών ήταν και δύο 15χρονοι έφηβοι, βρέθηκαν στις 23 Οκτωβρίου 2019 μέσα φορτηγό ψυγείο, στη βιομηχανική ζώνη του Γκρέις, στο Ανατολικό Λονδίνο. Το βαρύ όχημα έφτασε στη Βρετανία από το βελγικό λιμάνι του Ζεεμπρούγκε.   Για την υπόθεση αυτή έχουν ασκηθεί διώξεις σε πέντε πρόσωπα. Όλοι τους εμφανίστηκαν σήμερα στο δικαστήριο, μέσω βιντεοδιάσκεψης, με τους περισσότερους συνηγόρους και τους δημοσιογράφους να παρακολουθούν την ακροαματική διαδικασία μέσω Skype. Ο Γκεόργκε Νίκα, 43 ετών, που έχει διπλή υπηκοότητα, Ρουμανίας και Βρετανίας, δήλωσε αθώος στις κατηγορίες της ανθρωποκτονίας από αμέλεια και της υποβοήθησης παράνομης εισόδου και διαμονής μεταναστών. Αθώοι για τη δεύτερη κατηγορία δήλωσαν επίσης ο 27χρονος Ρουμάνος Αλεξάντρου-Οβίντιου Χάνγκα και ο Κρίστοφερ Κένεντι, 23 ετών, από τη Βόρεια Ιρλανδία.   Στον πέμπτο από τους κατηγορουμένους, τον 37χρονο Βαλεντίν Καλότα, δεν ζητήθηκε από το δικαστήριο να δηλώσει αθώος ή ένοχος στην κατηγορία της διευκόλυνσης παράνομης εισόδου μεταναστών. Ο εισαγγελέας Ουίλιαμ Έμλιν Τζόουνς αναμένεται να αποφασίσει μέσα στις επόμενες τρεις εβδομάδες πότε θα διεξαχθεί η δίκη του Μορίς Ρόμπινσον. Οι υπόλοιποι τέσσερις θα δικαστούν στις 5 Οκτωβρίου στο Ολντ Μπέιλι.   Πολλά από τα θύματα αυτής της τραγωδίας κατάγονταν από μια πάμφτωχη περιοχή του κεντρικού Βιετνάμ, όπου οι κάτοικοι τα βγάζουν με δυσκολία πέρα, απασχολούμενοι κυρίως στην αλιεία, τη γεωργία και τη βιομηχανία. Οι οικογένειες χρεώνονται χιλιάδες δολάρια για να στείλουν κάποιο από τα μέλη τους στη Βρετανία, μέσω παράνομων δικτύων, με την ελπίδα ότι εκεί θα βρουν καλοπληρωμένη δουλειά.   Με πληροφορίες από ΑΠΕ-ΜΠΕ/AFP/Reuters"" "" Βρετανία: Ένοχος δήλωσε ο οδηγός του φορτηγού ψυγείου με τα 39 πτώματα"" ""2022-01-08 17:33:05.818805""",282,Ανθρωποκτονία,1,311,2022-01-10T12:35:40.534999Z,2022-01-10T12:35:40.535069Z,6.801
"""Προφυλακιστέος με τη σύμφωνη γνώμη ανακριτή και εισαγγελέα μετά την απολογία του, κρίθηκε ο 21χρονος που δολοφόνησε το νονό του στα Πετράλωνα. Ειδικότερα, το δρόμο για τη φυλακή παίρνει ο 21χρονος που ομολόγησε πως σκότωσε και τεμάχισε τον νονό του τις προηγούμενες ημέρες. Ο κατηγορούμενος κρίθηκε προφυλακιστέος με τη σύμφωνη γνώμη ανακριτή και εισαγγελέα μετά την απολογία του.   Ο 21χρόνος φέρεται να αντιμετωπίζει ψυχικά προβλήματα και γι' αυτό, οι δικαστικές αρχές διέταξαν τη διενέργεια ψυχιατρικής πραγματογνωμοσύνης, προκειμένου να κρίθει εάν ο 21χρονος χρήζει νοσηλείας σε ψυχιατρικό ίδρυμα. Κατά τη μεταγωγή του στο γραφείο του 12ου ανακριτή ο κατηγορούμενος αρνήθηκε αρχικά να βγει από το αστυνομικό όχημα, φωνάζοντας «Βοήθεια», προκαλώντας ένταση.   Υπενθυμίζεται ότι ο εισαγγελέας άσκησε ποινική δίωξη για ανθρωποκτονία από πρόθεση σε ήρεμη ψυχική κατάσταση και για παράνομη οπλοφορία και οπλοχρησία, τα οποία διώκονται σε βαθμό πλημμελήματος.            "" "" Έγκλημα στα Πετράλωνα: Προφυλακιστέος ο 21χρονος για τη δολοφονία του νονού του"" ""2022-01-08 17:33:05.818805""",281,Ανθρωποκτονία,1,310,2022-01-10T12:35:33.501293Z,2022-01-10T12:35:33.501328Z,5.92
"""Την Πέμπτη θα απολογηθεί η 19χρονη και η μητέρα της που συνελήφθησαν για τη δολοφονία του μωρού που βρέθηκε σε κάδο απορριμμάτων στην Πετρούπολη.   Το μωρό εντόπισε πνιγμένο, νωρίτερα, ένας διερχόμενος ρακοσυλλέκτης. Σε βάρος των δύο γυναικών ασκήθηκε ποινική δίωξη για ανθρωποκτονία από πρόθεση κατά συναυτουργία.   Η 19χρονη έχει υποστηρίξει προανακριτικά ότι αντιλήφθηκε την εγκυμοσύνη της στον 7ο μήνα και δεν το είπε στη μητέρα της για να αποφύγει την αντίδρασή της.   Όπως μεταδίδει ο ΣΚΑΪ, η 19χρονη είπε ότι όταν άρχισαν οι πόνοι του τοκετού, κατά τις 11:30 μ.μ, η μητέρα της τη βοήθησε ενώ η ίδια τύλιξε με κορδόνι το λαιμό του νεογέννητου και έφραξε το στόμα του με κομμάτια χαρτιού.   Η μητέρα της 19χρονης φέρεται να υποστηρίζει ότι βοήθησε την κόρη της στον τοκετό λόγω της κατάστασής της, καθώς και στη μεταφορά και την εναπόθεση του μωρού στον κάδο απορριμμάτων.   Ο δικηγόρος των δύο γυναικών γνωστοποίησε ότι θα ζητηθεί μετατροπή της κατηγορίας σε παιδοκτονία για την 19χρονη και συνέργεια σε ανθρωποκτονία για τη μητέρα της.   Παράλληλα, θα αιτηθούν διορισμό ψυχιάτρου πραγματογνώμονα, καθώς η 19χρονη ισχυρίζεται ότι πάσχει από επιλόχειο κατάθλιψη και βρίσκεται σε πολύ κακή ψυχολογική κατάσταση."" "" Ομολογία μάνας και κόρης: Έπνιξαν το μωρό και το πέταξαν στα σκουπίδια"" ""2022-01-08 17:33:05.818805""",280,Ανθρωποκτονία,1,309,2022-01-10T12:35:27.347054Z,2022-01-10T12:35:27.347087Z,5.292
"""Ανατροπή σημειώνεται στην πολύκροτη υπόθεση θανάτου της Ειρήνης Λαγούδη, καθώς ο εισαγγελέας Αγρινίου άσκησε ποινική δίωξη για ανθρωποκτονία από πρόθεση.   Πρόκειται για μία εξέλιξη που έρχεται σε αντίθεση με τις εκτιμήσεις και όσα διέρρεε αρχικά η τοπική αστυνομία, η οποία επέμενε για αυτοχειρία. Πάντως, η οικογένεια της 44χρονης τόνιζε από την πρώτη στιγμή πως ο θάνατός της δεν είναι αυτοκτονία, αλλά μια καλά σκηνοθετημένη δολοφονία.   Υπενθυμίζεται πως η Ειρήνη Λαγούδη είχε βρεθεί στις αρχές του περασμένου Ιανουαρίου νεκρή μέσα στο αυτοκίνητό της στη λίμνη Τριχωνίδα. Έφερε εγκαύματα στο πρόσωπο και στο σώμα, ενώ δίπλα της είχε βρεθεί ένα μπιτόνι με εύφλεκτο υγρό.   Σύμφωνα με την τοπική ιστοσελίδα sinidisi.gr, ο προϊστάμενος της Εισαγγελίας Πρωτοδικών Αγρινίου άσκησε ποινική δίωξη για ανθρωποκτονία από πρόθεση κατά συναυτουργία σε ήρεμη ψυχική κατάσταση σε βάρος αγνώστων δραστών, απόπειρα εμπρησμού κατά συναυτουργία, για ηθική αυτουργία στις παραπάνω πράξεις και για το αδίκημα της σύστασης συμμορίας.   Όπως αναφέρει το δημοσίευμα, ο εισαγγελέας είχε προφανώς ισχυρές ενδείξεις για εγκληματική ενέργεια, το διάστημα που είχε στα χέρια του τον φάκελο της υπόθεσης.   Η υπόθεση πλέον περνά στον ανακριτή Αγρινίου, ο οποίος θα αξιοποιήσει το υλικό, καλώντας ενδεχομένως σε νέες καταθέσεις όσους φέρεται να εμπλέκονται στην υπόθεση. Μετά θα διαβιβάσει το αποτέλεσμα των ερευνών του στον εισαγγελέα.   Παράλληλα, η νομική πλευρά της οικογένειας της 44χρονης μιλά για ουσιαστική δικαίωση των προσπαθειών της.   «Έχει πλέον αποκρυσταλλωθεί το γεγονός ότι πρόκειται για εγκληματική ενέργεια. Το γεγονός ότι στη δίωξη αναφέρεται η συναυτουργία δείχνει ότι υπάρχουν ενδείξεις για την εμπλοκή παραπάνω από δύο ατόμων, αλλά και ενός τρίτου ηθικού αυτουργού που ενδεχομένως να έδωσε την εντολή για τις εγκληματικές πράξεις», δηλώνουν οι δικηγόροι της οικογένειας, σύμφωνα με το sinidisi.gr.  "" "" Ανατροπή στην υπόθεση θανάτου της Ειρήνης Λαγούδη: Πρόκειται για εγκληματική ενέργεια"" ""2022-01-08 17:33:05.818805""",279,Ανθρωποκτονία,1,308,2022-01-10T12:35:21.806312Z,2022-01-10T12:35:21.806346Z,23.012
"""Βαρύ και πένθιμο είναι το κλίμα στο Διδυμότειχο καθώς σήμερα το πρωί στις 11:00 κηδεύεται η δολοφονημένη φοιτήτρια Ελένη Τοπαλούδη, το θύμα τους εγκλήματος στη Ρόδο που σόκαρε όλη την Ελλάδα.   Η σορός της 21χρονης μεταφέρθηκε χθες από την Ρόδο στην Αλεξανδρούπολη και από κει στο Διδυμότειχο και σήμερα στην πατρίδα της έχουν ταξιδέψει πολλοί φίλοι της από τη Ρόδο για να την αποχαιρετήσουν μαζί με συγγενείς και μέλη της οικογένειας στην κηδεία της στον Ιερό Ναό Κοιμήσεως Θεοτόκου.   Οι καμπάνες χτυπούν πένθιμα και στο σπίτι της οικογένειας της 21χρονης πλήθος κόσμου συρρέει για να συμπαρασταθεί στους τραγικούς γονείς.     Στον ανακριτή θα οδηγηθούν σήμερα και οι δύο νεαροί κατηγορούμενοι.   Χθες το βράδυ, ο εισαγγελέας Πρωτοδικών Ρόδου κ. Φερεντίνος άσκησε ποινικές διώξεις για ανθρωποκτονία αλλά και για βιασμό εναντίον των δύο νεαρών που φέρονται να είναι οι δράστες.   Οι ποινικές διώξεις αφορούν ανθρωποκτονία από πρόθεση σε ήρεμη ψυχική κατάσταση και για βιασμό. Η δίωξη για βιασμό βασίζεται στα όσα «έδειξε» η ιατροδικαστική έκθεση αλλά και με βάση την ομολογία του 19χρονου Αλβανού που έχει παραδεχθεί την εμπλοκή του ενώ ο 21χρονος Ροδίτης αρνείται κατηγορηματικά κάθε ανάμιξη.   Σύμφωνα με τα μέχρι τώρα στοιχεία, το κίνητρο του στυγερού εγκλήματος είναι σεξουαλικό.   Ο 21χρονος Έλληνας αρνείται τη συμμετοχή του στο έγκλημα, ωστόσο με βάση την περιγραφή που έδωσε ο 19χρονος στους Λιμενικούς όλα έγιναν στο εξοχικό σπίτι της οικογένειάς του στη Λίνδο.   Το θύμα φαίνεται ότι χτυπήθηκε στο πρόσωπο με σίδερο και στη συνέχεια οι δράστες την οδήγησαν στην παραλία και την πέταξαν ενώ ήταν σοβαρά τραυματισμένη στη θάλασσα με αποτέλεσμα να πνιγεί.  "" "" Κηδεύεται η δολοφονημένη Ελένη Τοπαλούδη - Στον ανακριτή σήμερα οι δύο κατηγορούμενοι για το έγκλημα"" ""2022-01-08 17:33:05.818805""",278,Γυναικοκτονία,1,307,2022-01-10T12:34:58.573460Z,2022-01-10T12:34:58.573495Z,5.078
"""Ένοχος κρίθηκε την Τρίτη, και σε δεύτερο βαθμό ο γιατρός που δικαζόταν για το θάνατο 11μηνου βρέφους τον Νοέμβριο του 2012 στο ΠΑΓΝΗ, μετά από χειρουργική επέμβαση βουβωνοκήλης.   Το Τριμελές Εφετείο Πλημμελημάτων Ανατολικής Κρήτης έκρινε ένοχο για «ανθρωποκτονία από αμέλεια» τον παιδοχειρουργό που είχε προβεί στις δύο από τις συνολικά τρεις επεμβάσεις που είχαν γίνει τότε στο αδικοχαμένο αγοράκι.   Σημειώνεται ότι την ενοχή του κατηγορούμενου είχε προτείνει νωρίτερα σήμερα και ο εισαγγελέας της Έδρας. Το δευτεροβάθμιο δικαστήριο αναγνώρισε στον καταδικασθέντα το ελαφρυντικό του πρότερου έντιμου βίου και τελικά του επιβλήθηκε ποινή φυλάκισης δύο ετών με τριετή αναστολή.   Νωρίτερα την Τρίτη, ο γιατρός υποστήριξε κατά την απολογία του ότι λυπάται πολύ για ό,τι συνέβη, ωστόσο, επεσήμανε ότι ο ίδιος δεν ευθύνεται γι' αυτό, καθώς είχε προβεί σε όλες τις ιατρικώς ενδεδειγμένες ενέργειες.   Στις αρχές Νοεμβρίου του 2012, μετά την πρώτη προγραμματισμένη επέμβαση βουβωνοκήλης στην οποία είχε υποβληθεί το αγόρι, παρουσιάστηκαν σημαντικές επιπλοκές: Το 11μηνο βρέφος αντιμετώπιζε φρικτούς πόνους και είχε έντονο πρήξιμο, γεγονός που ανησύχησε τους γονείς του. Στις 3 Νοεμβρίου, το μωρό υποβλήθηκε σε νέα επέμβαση, χωρίς ωστόσο η κατάσταση της υγείας του να βελτιωθεί. Λίγες ώρες μετά, το μωρό εισήχθη ξανά στο χειρουργείο, όπου υποβλήθηκε σε τρίτη επέμβαση. Σ' αυτήν το παιδάκι υπέστη καρδιακή ανακοπή και λίγες ώρες μετά ξεψύχησε. Το πρωτοβάθμιο δικαστήριο διεξήχθη πριν από δύο χρόνια. Τον Ιούνιο του 2017, το Τριμελές Πλημμελειοδικείο Ηρακλείου είχε κρίνει ένοχο τον γιατρό για «ανθρωποκτονία από αμέλεια», επιβάλλοντάς του ποινή φυλάκισης τεσσάρων ετών, με τριετή αναστολή. Σημειώνεται ότι ο εισαγγελέας είχε προτείνει να επιβληθεί στον γιατρό φυλάκιση 3 ετών. Μετά την καταδίκη του, ο παιδοχειρουργός κατέθεσε έφεση, η οποία εκδικάζεται αυτό το διάστημα από το Τριμελές Εφετείο Πλημμελημάτων Ανατολικής Κρήτης. Σύμφωνα με την απόφαση του Τριμελούς Πλημμελειοδικείου Ηρακλείου στις 31 Οκτωβρίου του 2012, ο κατηγορούμενος, κατά τη διάρκεια χειρουργικής επέμβασης στην οποία προέβη στο 11μηνο βρέφος για την αποκατάσταση της βουβωνοκήλης, δε φρόντισε «να συρραφτεί στεγανά το στόμιο του κηλικού σάκου, με αποτέλεσμα τον στραγγαλισμό των αιμοφόρων αγγείων του εγκολεασθέντος και περισφιχθέντος τμήματος του λεπτού εντέρου εντός του κηλικού σάκου». Σύμφωνα πάντα με την απόφαση του πρωτοβάθμιου δικαστηρίου, στις 3 Νοεμβρίου του 2012, ο κατηγορούμενος προέβη σε δεύτερη χειρουργική επέμβαση στο μωράκι λόγω υποτροπής της βουβωνοκήλης. Κατά τη δεύτερη επέμβαση διαπιστώθηκε «ρήξη των ραμμάτων και είσοδος τμήματος του λεπτού εντέρου στον κηλικό σάκο έως το όσχεο», με τον γιατρό να προχωρά σε «τελικοτελική αναστόμωση του λεπτού εντέρου επί μη υγιούς ιστού, δηλαδή επί σηπτικού εδάφους». Σύμφωνα με το δικαστήριο, ο παιδοχειρουργός δε φρόντισε να νοσηλευτεί το βρέφος στη ΜΕΘ Παίδων, ιδίως αμέσως μετά τη δεύτερη επέμβαση, όπου διαπιστώθηκε «ρήξη-διάτρηση του εντέρου και ισχαιμία αυτού, αλλά και εκ του λόγου ότι το βρέφος, μετά την πρώτη χειρουργική επέμβαση, εμφάνισε υψηλό πυρετό, εμετούς, 19.000 λευκά αιμοσφαίρια από 14.000 προεγχειρητικά, τα οποία στη συνέχεια έπεσαν στα 3.200, μετεωρισμό κοιλίας και διόγκωση του οσχέου, που καταδείκνυαν ότι το βρέφος οδηγείτο σε σήψη, ώστε να αναζωογονηθούν τα ζωτικά του όργανα και να αποφευχθεί πιθανή λοίμωξή του από ανθεκτικά μικρόβια». Σύμφωνα με το Τριμελές Πλημμελειοδικείο Ηρακλείου, «αποτέλεσμα των ως άνω ενεργειών και παραλείψεών του ήταν να προκληθεί στο βρέφος πολυοργανική ανεπάρκεια ένεκα οξείας περιτονίτιδας και νέκρωσης ευρέως τμήματος του λεπτού εντέρου, που αιτιακά οδήγησε στον θάνατό του την 5η/11/2012, παρά το γεγονός ότι την 4η/11/2012 υποβλήθηκε και σε τρίτη, ατελέσφορη, χειρουργική επέμβαση».   Με πληροφορίες από Neakriti  "" "" Κρήτη: Ένοχος ο γιατρός για το θάνατο βρέφους μετά από επέμβαση βουβωνοκήλης"" ""2022-01-08 17:33:05.818805""",277,Ανθρωποκτονία,1,306,2022-01-10T12:34:53.230955Z,2022-01-10T12:34:53.230993Z,7.402
"""Τρεις κρατούμενοι κατάφεραν να αποδράσουν λίγο μετά τα μεσάνυχτα, από τις εγκαταστάσεις της Διεύθυνσης Μεταγωγών Δικαστηρίων Αττικής, στην οδό Πέτρου Ράλλη.   Πρόκειται για τρεις Αλβανούς, ένας εκ των οποίων κατηγορείται για ανθρωποκτονία, ενώ οι άλλοι δύο κατηγορούνται για υποθέσεις ναρκωτικών.    Σύμφωνα με την αστυνομία, οι τρεις δραπέτες έκοψαν τα κάγκελα του κρατητηρίου, που βρίσκονται στην πίσω πλευρά του δευτέρου ορόφου του κτρίου και κατέβηκαν χρησιμοποιώντας σεντόνια.   Μαζί με τους τρεις Αλβανούς επιχείρησε να δραπετεύσει και ένας Γεωργιανός που έγινε, όμως αντιληπτός από τους αστυνομικούς και συνελήφθη. Ο Γεωργιανός κατηγορείται επίσης για ανθρωποκτονία.   Σε πλήρη εξέλιξη είναι οι έρευνες της αστυνομίας για τον εντοπισμό τους."" "" Κινηματογραφική απόδραση κρατούμενων από το Μεταγωγών - Συναγερμός στην ΕΛ.ΑΣ."" ""2022-01-08 17:33:05.818805""",276,Ανθρωποκτονία,1,305,2022-01-10T12:34:45.605215Z,2022-01-10T12:34:45.605275Z,7.635
"""Κάθειρξη 8 ετών επέβαλε το δικαστήριο ανηλίκων στον μικρότερο από τους δράστες της ανθρωποκτονίας του 25χρονου Νίκου Μουστάκα τον Αύγουστο του 2018 στον λόφο του Φιλοπάππου.   Ποινή κάθειρξης 8 χρόνων επέβαλε το Τριμελές Εφετείο Ανηλίκων στον 18χρονο υπήκοο Πακιστάν ο οποίος μαζί με άλλους δύο αλλοδαπούς είχαν προκαλέσει τον θάνατο του 25χρονου Νίκου Μουστάκα που έπεσε στο κενό από τον λόφο του Φιλοπάππου.   Οι τρεις αλλοδαποί είχαν επιτεθεί με μαχαίρι και ένα σπασμένο μπουκάλι στο θύμα και την φίλη του με σκοπό να τους ληστέψουν, στις 15 Αυγούστου 2018.   Το δικαστήριο ανηλίκων, όπου ο 18χρονος δικάστηκε σε δεύτερο βαθμό κεκλεισμένων των θυρών καθώς κατά τον χρόνο της ανθρωποκτονίας του Νίκου Μουστάκα ήταν 17 χρονών, δεν αναγνώρισε κανένα ελαφρυντικό στον κατηγορούμενο. Σε πρώτο βαθμό ο 18χρονος είχε καταδικαστεί σε κάθειρξη 10 ετών.   Ο μικρότερος από τους τρεις δράστες του περιστατικού, φέρεται να υποστηρίζει ότι δεν είχε συμμετοχή στην ανθρωποκτονία και πως ο δικός του ρόλος στην επίθεση που δέχθηκε ο Νίκος Μουστάκας ήταν ότι κρατούσε την Πορτογαλίδα φίλη του 25χρονου χωρίς να μπορεί να δει τι συνέβαινε ταυτόχρονα με τους δύο συνεργούς του και το θύμα που τελικά βρέθηκε στο κενό από μεγάλο ύψος.   Ο κατηγορούμενος ισχυρίζεται ότι σκοπός του ήταν να κλέψει και δεν σκόπευε σε καμία περίπτωση να αφαιρέσει ανθρώπινη ζωή.   Οι δύο συνεργοί του 18χρονου, ο ένας ομοεθνής του από το Πακιστάν και ο δεύτερος Ιρακινός υπήκοος, έχουν καταδικαστεί, από τον Ιούλιο του 2019, σε ισόβια κάθειρξη.   Το δικαστήριο είχε υιοθετήσει την πρόταση της εισαγγελέως η οποία είχε ζητήσει την καταδίκη τους δηλώνοντας απόλυτα πεπεισμένη πως οι δράστες είχαν σπρώξει βίαια στον γκρεμό τον 25χρονο."" "" Έγκλημα στου Φιλοπάππου: Κάθειρξη 8 ετών στον 18χρονο κατηγορούμενο για την δολοφονία Μουστάκα"" ""2022-01-08 17:33:05.818805""",275,Ανθρωποκτονία,1,304,2022-01-10T12:34:37.718067Z,2022-01-10T12:34:37.718100Z,9.38
"""Ένας νεκρός και ένας τραυματίας που νοσηλεύεται στη ΜΕΘ είναι ο απολογισμός του στυγερού εγκλήματος που συνέβη χθες το βράδυ στο Λασίθι της Κρήτης με τις Αρχές να αναζητούν τον δράστη.    Η οικογένεια των θυμάτων, αλλά και η τοπική κοινωνία των Περαμπέλων, όπου συνέβη το έγκλημα, ενός οικισμού, λίγα μέτρα μακριά από το χωριό Κουρούνες κοντά στη Νεάπολη Λασιθίου, παραμένουν συγκλονισμένοι από τη στυγερότητα του εγκλήματος με θύμα έναν 73χρονο, ενώ την ίδια στιγμή, στη ΜΕΘ του Γενικού Νοσοκομείου Αγίου Νικολάου και σε σοβαρή κατάσταση παραμένει ο 45χρονος γιος του θύματος, αφότου υπεβλήθη σε λεπτή χειρουργική επέμβαση. Όπως αναφέρει η εφημερίδα Νέα Κρήτη, από τα σκάγια του κυνηγετικού όπλου τραυματίστηκε ελαφρύτερα  και ο 52χρονος γαμπρός του θύματος, ο οποίος νοσηλεύεται στο ίδιο νοσοκομείο, για προληπτικούς λόγους.   Σύμφωνα με όσα αναφέρει το ρεπορτάζ της εφημερίδας αυτό που έχει συγκλονίσει την τοπική κοινωνία είναι η στυγερότητα του εγκλήματος καθώς, όπως αναφέρει η Νέα Κρήτη, ο δράστης πέρασε με το αυτοκίνητό του και «γάζωσε», με το κυνηγετικό του όπλο, το σπίτι και το ποιμνιοστάσιο της οικογένειας των θυμάτων, με αποτέλεσμα ο 73χρονος να σκοτωθεί ακαριαία και ο 45χρονος να τραυματιστεί σοβαρά. Θύτης και θύματα φέρεται να είχαν κτηματικές και κτηνοτροφικές διαφορές.    Ο 43χρονος δράστης, αναζητείται. Κατηγορείται για ανθρωποκτονία και για απόπειρα ανθρωποκτονίας, ενώ η προανάκριση διενεργείται από την Υποδιεύθυνση Ασφαλείας Αγίου Νικολάου.   Με πληροφορίες από Νέα Κρήτη"" "" Έγκλημα στο Λασίθι: Σκότωσε πατέρα και τραυμάτισε γιο - Ανθρωποκυνηγητό για τη σύλληψη του δράστη"" ""2022-01-08 17:33:05.818805""",274,Ανθρωποκτονία,1,303,2022-01-10T12:34:28.100172Z,2022-01-10T12:34:28.100207Z,5.879
"""Την υπόθεση δολοφονίας του Αμερικανού Μπακάρι Χέντερσον, που έγινε τον Ιούλιο του 2017 στον Λαγανά της Ζακύνθου, εκδικάζει αύριο το Μικτό Ορκωτό Δικαστήριο Πατρών.   Σύμφωνα με το βούλευμα του Συμβουλίου Πλημμελειοδικών Ζακύνθου, παραπέμπονται να δικαστούν για την υπόθεση εννέα άτομα.   Ειδικότερα, έξι άτομα κατηγορούνται για ανθρωποκτονία από πρόθεση, ένας για άμεση συνέργεια σε ανθρωποκτονία από πρόθεση και δύο για απόπειρα ανθρωποκτονίας από πρόθεση.   Στο μεταξύ, έφθασαν σήμερα στην Πάτρα οι γονείς του Μπακάρι Χέντερσον, οι οποίοι πρόκειται να παραστούν στην εκδίκαση της υπόθεσης, ενώ ταυτόχρονα θα δηλώσουν παράσταση πολιτικής αγωγής.   Στο δικαστήριο θα εκπροσωπηθούν από τον δικηγόρο Αθηνών Ανδρέα Πάτση και τις δικηγόρους Πατρών Χρυσέλλα Κυριαζή και Χρύσα Βουλδή.   Με αφορμή λοιπόν την έναρξη της δίκης, η μητέρα του Μπακάρι, Τζίλ, είπε ότι «αν και δεν γνωρίζω τόσο καλά το δικαστικό σύστημα της Ελλάδας, έχω εμπιστοσύνη στο σύστημα, και πίστη στο Θεό, πως θα αποδοθεί δικαιοσύνη».   Από την πλευρά του, ο πατέρας του Μπακάρι, Φίλμπερτ, σημείωσε ότι «αν μπορούσα να μιλήσω στους κατηγορούμενους, δεν είμαι σίγουρος τι ακριβώς θα τους έλεγα, αλλά θα τους άφηνα να γνωρίζουν, ότι αν είχαν χρόνο να τον γνωρίσουν, θα τον συμπαθούσαν».   «Οι γονείς αναμένουν δικαίωση, αλλά και απαντήσεις, γιατί μέσα σε μόλις 11 δευτερόλεπτα έχασαν το παιδί τους, έπειτα από άγριο ξυλοδαρμό», δήλωσε η δικηγόρος, Χρύσα Βουλδή.   Από την πλευρά της, η Χρυσέλλα Κυριαζή είπε ότι «το βούλευμα του Συμβουλίου Πλημμελειοδικών Ζακύνθου είναι καταπέλτης για τους εννέα κατηγορούμενους, και το δικαστήριο θα αποδώσει τις ευθύνες που αναλογούν στον καθένα».   Με πληροφορίες από ΑΠΕ-ΜΠΕ"" "" Ξεκινά η δίκη του 22χρονου τουρίστα που δολοφονήθηκε σε μπαρ στη Ζάκυνθο- Δικαίωση ζητούν οι γονείς"" ""2022-01-08 17:33:05.818805""",273,Ανθρωποκτονία,1,302,2022-01-10T12:34:21.979013Z,2022-01-10T12:34:21.979048Z,6.536
"""Έφεση για μικρότερη ποινή κατέθεσε ο δικηγόρος του φυγόποινου αποκαλούμενου «υπαρχηγού» της οργάνωσης της Χρυσής Αυγής, Χρήστου Παππά.   Ο καταδικασμένος σε κάθειρξη 13 ετών για διεύθυνση εγκληματικής οργάνωσης, που καταζητείται από την Ελληνική Αστυνομία για να εκτίσει την ποινή του, υπέβαλε σήμερα διά του συνηγόρου του έφεση προκειμένου, όταν εκδικαστεί σε δεύτερο βαθμό η υπόθεση της Χρυσής Αυγής, να πετύχει καλύτερο αποτέλεσμα από αυτό που είχε τώρα.   Όπως δήλωσε ο συνήγορος του Χρήστου Παππά Περικλής Σταυριανάκης «ασκήθηκε έφεση κατά της καταδικαστικής απόφασης κι έτσι μαζί με άλλες εφέσεις ανοίγει ο δρόμος για το εφετείο».   Ο συνήγορος πρόσθεσε δε ότι «Εξακολουθώ να αγνοώ πού είναι ο εντολέας μου», ενώ, όταν ρωτήθηκε αν ο καταδικασθείς προτίθεται να παραδοθεί σύντομα, απάντησε πως «Όλες οι αποφάσεις μπορούν να αναθεωρηθούν αλλά έως τώρα δεν έχω γνώση για αλλαγή προθέσεων».   Την ίδια ώρα, σύμφωνα με το Αθηναϊκό Πρακτορείο, έφεση άσκησαν και οι δικηγόροι των Αιγυπτίων ψαράδων κατά της απόφασης για τους καταδικασθέντες Χρυσαυγίτες ζητώντας μεγαλύτερες ποινές.   «Δίκαιη και ανάλογη τιμωρία» για την «απερίγραπτη φρικαλεότητα σε συνδυασμό με το ρατσιστικό κίνητρο» που υπέστη από ομάδα Χρυσαυγιτών ζητά ο Αιγύπτιος ψαράς Αμπουζίντ Εμπάρακ με αίτηση που υπέβαλαν σήμερα οι συνήγοροι του, στον προϊστάμενο της Εισαγγελίας Εφετών, για άσκηση έφεσης.   Σύσσωμη η Πολιτική Αγωγή στην υπόθεση της Χρυσής Αυγής ζητά να ασκηθεί από τον Εισαγγελέα έφεση ώστε οι καταδικασθέντες για τα εγκλήματα της Χρυσής Αυγής να καταδικαστούν σε μεγαλύτερες ποινές στο δευτεροβάθμιο δικαστήριο.   Στον προϊστάμενο της Εισαγγελίας Εφετών κατέθεσαν αιτήματα για να ασκήσει έφεση ως προς το ύψος των ποινών που επέβαλε το δικαστήριο της Χρυσής Αυγής και οι εκπρόσωποι της οικογένειας Φύσσα καθώς και των μελών του ΠΑΜΕ.   Οι συνήγοροι Πολιτικής Αγωγής ζητούν από τον κ. Ιωάννη Μωραϊτάκη να ασκήσει έφεση κατά της απόφασης επί των ποινών που επέβαλε το Τριμελές Εφετείο Κακουργημάτων, τονίζοντας πως είναι ιδιαίτερα χαμηλές.   Στην υπόθεση της δολοφονίας του Παύλου Φύσσα ζητούνται από την Πολιτική Αγωγή μεγαλύτερες ποινές για τους συνεργούς στην ανθρωποκτονία οι οποίοι καταδικάστηκαν από 7 έως 10 έτη κάθειρξης.   Από την πλευρά του ο συνήγορος Πολιτικής Αγωγής των συνδικαλιστών του ΠΑΜΕ, Χάρης Στρατής, δήλωσε πως με την αίτηση τους ζητούν να επανέλθει η κατηγορία για την επίθεση στους αφισοκολλητές στην αρχική που είχε αποδοθεί και αφορούσε το κακούργημα της απόπειρας ανθρωποκτονίας την οποία το δικαστήριο μετέτρεψε στο πλημμέλημα της επικίνδυνης σωματικής βλάβης. Τονίζουν μάλιστα πως αν δεν μετατραπεί σε κακούργημα θα επέλθει παραγραφή λόγω 5ετίας.   Στην αίτηση που κατέθεσαν οι συνήγοροι του Αιγύπτιου ψαρά για την επίθεση στο σπίτι του στο Ικόνιο Περάματος τα ξημερώματα της 12ης Ιουνίου 2012, περιγράφεται η άγρια επίθεση που δέχθηκε ο αιτών και οι συγκάτοικοι του από ομάδα ατόμων που τον χτυπούσαν με λοστούς στο κεφάλι αφήνοντάς τον αιμόφυρτο και βαριά τραυματισμένο.   Ο Αμπουζίντ Εμπάρακ αναφέρει επίσης πως η «Η απερίγραπτη φρικαλεότητα σε συνδυασμό με το ρατσιστικό κίνητρο, διότι με χτύπησαν μόνο και μόνο γιατί ήμουν ξένος εργάτης στην Ελλάδα, και την στοχοποίηση των Αιγύπτιων ψαράδων από την Χρυσή Αυγή, η οποία πιστοποιήθηκε με την ομιλία τού τότε τοπικού βουλευτή της Β΄ Πειραιώς και περιφερειάρχη της Χρυσής Αυγής Γιάννη Λαγού σε καφετέρια της περιοχής λίγες ώρες πριν, καθιστά δίκαιη και ανάλογη την επιβολή ποινών οι οποίες να εκπληρώνουν όχι μόνο τον σκοπό της τιμωρίας των δραστών, αλλά και της εφεξής πρόληψης παρομοίων εγκληματικών δραστηριοτήτων»."" "" Δίκη Χρυσής Αυγής: Έφεση για μικρότερη ποινή από τον δικηγόρο του φυγόποινου Χρήστου Παππά"" ""2022-01-08 17:33:05.818805""",272,Ανθρωποκτονία,1,301,2022-01-10T12:34:15.184644Z,2022-01-10T12:34:15.184680Z,7.786
"""Προθεσμία για να απολογηθεί ενώπιον του ανακριτή, έλαβε ο 40χρονος που κατηγορείται για το θάνατο της 31χρονης φίλης του την περασμένη Πέμπτη, στην Κρήτη.   Ο συνήγορος του 40χρόνου Ευριπίδης Κουκιαδάκης σε δηλώσεις του ανέφερε ότι η υπόθεση «έχει πολύ δρόμο ακόμη», καθώς πέρα από μια προφορική ιατροδικαστική προσέγγιση για την αιτία θανάτου, δεν υπάρχει κάτι άλλο που να βεβαιώνει την αιτία θανάτου.   «Είναι πρόχειρο να πούμε οτιδήποτε, εφόσον δεν υπάρχει ιατροδικαστική έκθεση και τα αποτελέσματα των εργαστηριακών εξετάσεων. Αυτό που βγαίνει τώρα ως συμπέρασμα μπορεί να ανατραπεί», δήλωσε ο κ. Κουκιαδάκης ο οποίος συμπλήρωσε ότι πρόκειται για μια λεπτή υπόθεση που τα πάντα εξαρτώνται από το συμπέρασμα της ιατροδικαστικής έκθεσης, για το αν ο θάνατος προήλθε από ένα καυγά μεταξύ του 40χρόνου και της 31χρονης ή οφειλόταν σε άλλη αιτία.   Η αναβολή, όπως εξήγησε ο συνήγορος, υπεράσπισης του κατηγορουμένου ζητήθηκε προκειμένου να υπάρχει η ιατροδικαστική έκθεση.   «Ζητήσαμε αναβολή μήπως ερχόταν η ιατροδικαστική έκθεση. Δυστυχώς την Πέμπτη θα απολογηθούμε με αυτή την εκκρεμότητα που είναι δυσχερές σημείο για εμάς», συμπλήρωσε ο συνήγορος.   Υπενθυμίζεται ότι ο 40χρονος συνελήφθη την Παρασκευή και του ασκήθηκε από τον εισαγγελέα ποινική δίωξη για ανθρωποκτονία.   Με πληροφορίες από ΑΠΕ-ΜΠΕ     "" "" Ηράκλειο: Πήρε προθεσμία για να απολογηθεί ο 40χρονος που κατηγορείται για τη δολοφονία της φίλης του"" ""2022-01-08 17:33:05.818805""",271,Γυναικοκτονία,1,300,2022-01-10T12:34:07.155285Z,2022-01-10T12:34:07.155321Z,18.852
"""Δικαστήριο της Γερμανίας αποφάσισε σήμερα να θέσει στο αρχείο οριστικά τη δίκη των δραματικών γεγονότων της συναυλίας του Love Parade στο Ντούισμπουργκ, κατά την οποία 21 άνθρωποι είχαν χάσει τη ζωή τους το 2010.   Η υπόθεση μπήκε στο αρχείο καθώς η κρίση που σχετίζεται με την πανδημία κι οι συνέπειές της καθυστέρησαν την έγκαιρη έκδοση μίας απόφασης. Το δικαστήριο, στην ίδια πόλη της Δυτικής Γερμανίας όπου διαδραματίσθηκαν τα γεγονότα, διέκοψε στα μέσα Μαρτίου αυτήν την πολύκροτη δίκη, η οποία ξεκίνησε το 2017, καθώς ένας δικαστής μπήκε σε καραντίνα ως ύποπτο κρούσμα της Covid-19. Εν συνεχεία στις αρχές Απριλίου προτάθηκε η ματαίωση της δίκης για τους τρεις τελευταίους κατηγορούμενους, διότι θεωρήθηκε αδύνατον να υπάρξει κάποια τελική απόφαση πριν από τις 27 Ιουλίου, ημερομηνία παραγραφής των γεγονότων.   Η εισαγγελική αρχή κι οι τρεις κατηγορούμενοι, υπάλληλοι των διοργανωτών του Love Parade, ύποπτοι για ανθρωποκτονία και τραυματισμούς από αμέλεια, είχαν συμφωνήσει σε αυτό, αντίθετα προς την ενάγουσα αρχή, της οποίας όμως η γνώμη δεν είναι δεσμευτική. «Επί του παρόντος είναι αδύνατο να γνωρίζουμε πότε και πώς μπορούν να συνεχιστούν οι ακροάσεις», δήλωσε το δικαστήριο. Μια επίσημη απόφαση αναμένεται μέσα στις επόμενες ημέρες. Είκοσι ένας άνθρωποι, ηλικίας 17 έως 38 ετών, πέθαναν από ασφυξία κοντά σε σήραγγα, η οποία αποτελούσε τη μόνη πρόσβαση στους χώρους ενός παλιού σταθμού, στον οποίο φιλοξενείτο το φεστιβάλ αυτό 'τέκνο' μουσικής. Άλλοι 650 άνθρωποι τραυματίστηκαν επίσης στην ίδια κοσμοσυρροή.   Η τραγωδία, που διαδραματίσθηκε στις 24 Ιουλίου 2010, τραυμάτισε βαθιά τη χώρα. Περίπου 30 συνήγοροι υπερασπίσθηκαν τους κατηγορουμένους, αρχικά 10 τον αριθμό και μόνο τρεις από το 2019, και αντιμετώπιζαν ποινές φυλάκισης έως και πέντε ετών. Την ενάγουσα αρχή συγκροτούσαν περίπου σαράντα άτομα, εκπροσωπούμενα από 29 δικηγόρους. Η δίκη σχεδόν από την αρχή κινδύνευσε να μην πραγματοποιηθεί. Το 2016, το δικαστήριο του Ντούισμπουργκ αρνήθηκε να την διεξαγάγει, υποστηρίζοντας ότι οι κατηγορίες εναντίον των κατηγορουμένων ήταν ανεπαρκείς.   Στη συνέχεια, οι δικαστές βρήκαν άλλο παρόμοιο έρεισμα στην αδυναμία των τεκμηρίων που εισέφερε η έρευνα ενός Βρετανού ειδικού κι η οποία αποτελούσε τον κύριο άξονα του κατηγορητηρίου, που υπεδείκνυε ως υπεύθυνους τους δέκα εναγόμενους. Ωστόσο, το Εφετείο του Ντίσελντορφ (δυτικά) ανέτρεψε αυτήν την απόφαση και επέτρεψε τη δίκη να διεξαχθεί.   Με πληροφορίες από ΑΠΕ-ΜΠΕ/AFP"" "" Στο αρχείο η υπόθεση για το πολύνεκρο Love Parade του Ντούισμπουργκ"" ""2022-01-08 17:33:05.818805""",270,Ανθρωποκτονία,1,299,2022-01-10T12:33:48.056204Z,2022-01-10T12:33:48.056314Z,8.033
"""Εκδόθηκε στην Ελλάδα από τις Αρχές του Βελγίου o 30χρονος από την Αλβανία ου κατηγορείται ότι είναι ένας από τους δράστες της δολοφονίας του επιχειρηματία Αλέξανδρου Σταματιάδη, τον Απρίλιο του 2018, μέσα στο σπίτι του στην Κηφισιά.    Οι δράστες της δολοφονίας είχαν σκοπό να ληστέψουν στο σπίτι.    Σε βάρος του 30χρονου είχε εκδοθεί ευρωπαϊκό ένταλμα σύλληψης για ανθρωποκτονία με πρόθεση, ληστείες, κλοπές και άλλα αδικήματα. Ο κακοποιός είχε συλληφθεί στις Βρυξέλλες.   Όσον αφορά τα υπόλοιπα μέλη της εγκληματικής οργάνωσης έχουν συλληφθεί.  "" "" Δολοφονία Σταματιάδη: Εκδόθηκε στην Ελλάδα ένας από τους κατηγορούμενους"" ""2022-01-08 17:33:05.818805""",269,Ανθρωποκτονία,1,298,2022-01-10T12:33:39.812102Z,2022-01-10T12:33:39.812150Z,5.488
"""Ένας άνδρας συνελήφθη για την τραγωδία που σημειώθηκε χθες στην Ρόδο, με δύο νεκρά παιδιά και ακόμη έναν ανήλικο τραυματία κατά τη διάρκεια θαλάσσιων σπορ στο νησί.    Το δυστύχημα σημειώθηκε το μεσημέρι της Τετάρτης ενώ τα παιδιά έκαναν parasailing: φορώντας αλεξίπτωτα, πετούσαν με την βοήθεια θαλάσσιου σκάφους που κινείτο με ταχύτητα από κάτω, τραβώντας τους ιμάντες. Δύο από τα δύο παιδιά, ένας 13χρονος και μία 15χρονη έπεσαν σε βράχια και σκοτώθηκαν ακαριαία ενώ ένας ανήλικος τραυματίστηκε πολύ σοβαρά από την πτώση και μεταφέρθηκε σε Μονάδα Εντατικής Θεραπείας νοσοκομείου.   Αυτό δεν ήταν το πρώτο θανάσιμο δυστύχημα θαλάσσιου σπορ που συμβαίνει στη χώρα, ούτε το πρώτο στο οποίο σκοτώνονται παιδιά, σύμφωνα με τα στοιχεία της μη κυβερνητικής οργάνωσης Safe Water Sports.    Τι προβλέπει ο νόμος: Παρανομίες και στατιστικά   «Το θαλάσσιο αλεξίπτωτο επιτρέπεται για όλα τα άτομα άνω των 18 ετών που γνωρίζουν κολύμβηση ενώ για τα παιδιά άνω των 14 ετών, επιτρέπεται μόνο με γονική συναίνεση» εξηγεί στο LiFO.gr η υπεύθυνη δημοσίων σχέσεων της ΜΚΟ Safe Water Sports Ελίζα Καραμπετιάν - Νικοτιάν. «Άρα για το παιδί που ήταν 13 ετών ήταν παράνομη» η συμμετοχή του, προσθέτει.   Με αφορμή το τριπλό δυστύχημα με δυο ανήλικους νεκρούς και έναν τραυματία, η κα Καραμπετιάν - Νικοτιάν επισημαίνει ότι στο parasailing απαγορεύεται η έλξη αλεξίπτωτων τριών ή περισσότερων θέσεων και το ανώτατο προβλεπόμενο όριο είναι δύο άτομα.    «Υπό κανονικές συνθήκες ο χειριστής είναι υπεύθυνος για την ασφαλή έλξη του αλεξίπτωτου και οφείλει να κάνει έλεγχο όλων των εξαρτημάτων, όπως να βεβαιωθεί ότι δεν υπάρχουν κόμποι ή κάποιο άλλο πρόβλημα στα σχοινιά». Αξίζει να σημειωθεί ότι το συγκεκριμένο άθλημα επιτρέπεται μόνο στις κατάλληλες καιρικές συνθήκες, και μόνο αν η ένταση των ανέμων δεν ξεπερνά τα πέντε μποφόρ.   Σύμφωνα με στοιχεία από το Παρατηρητήριο Ατυχημάτων που επικαλείται η Safe Water Sports, κάθε χρόνο η Ελλάδα μετρά κατά μέσο όρο 344 πνιγμού στις θάλασσές της. Από το 2017 έως και το 2019 καταγράφηκαν 14 θανάσιμα δυστυχήματα που συνδέονται με θαλάσσια σπορ και τέσσερα από τα θύματα ήταν ανήλικοι έως 17 ετών.    Η ΜΚΟ έχει δημιουργήσει την εφαρμογή SafeWaterSports όπου παρουσιάζεται αναλυτικά η νομοθεσία για κάθε ένα από τα Water Sports. Όπως λέει η κα Καραμπετιάν - Νικοτιάν, υπάρχουν περιπτώσεις που δεν μπορεί κανείς να ξέρει αν ένας επιχειρηματίας είναι ειλικρινής με τους πελάτες ή δίνει τις όποιες διαβεβαιώσεις «απλώς για να εισπράξει τα χρήματα».    Η ανακοίνωση του Λιμενικού για το τελευταίο δυστύχημα:   Θανάσιμος τραυματισμός δύο ανήλικων αλλοδαπών στη Ρόδο   Ενημερώθηκε μεσημβρινές ώρες χθες, το Κεντρικό Λιμεναρχείο Ρόδου από το Α΄ Λιμενικό Τμήμα Λίνδου για ατύχημα που έλαβε χώρα κατά την διενέργεια θαλάσσιου αλεξιπτώτου στην περιοχή Πεύκων Λίνδου Ρόδου, που είχε σαν αποτέλεσμα τον θάνατο δύο ανήλικων, μίας 15χρονης και ενός 13χρονου και τον σοβαρό τραυματισμό ενός 15χρονου, όλοι τους υπήκοοι Βρετανίας.   Συγκεκριμένα, η Λιμενική Αρχή Λίνδου ενημερώθηκε από το στρατιωτικό παρατηρητήριο «ΓΚΙΝΑ» και από αλλοδαπό εργαζόμενο σε πόστο θαλάσσιων μέσων αναψυχής για πτώση θαλάσσιου αλεξίπτωτου στη θαλάσσια περιοχή Πεύκων Λίνδου με ύπαρξη τραυματιών.   Άμεσα στο σημείο έσπευσε περιπολικό όχημα Λ.Σ.-ΕΛ.ΑΚΤ. , ενώ ενημερώθηκε ασθενοφόρο όχημα του ΕΚΑΒ. Οι ανωτέρω εντοπίστηκαν σε απόκρημνη βραχώδη παραλιακή περιοχή και ανασύρθηκαν από τον 51χρονο εκμισθωτή και χειριστή του Ε/Π -Ε/Γ σκάφους, το οποίο διενεργούσε την έλξη του θαλάσσιου αλεξιπτώτου.   Με την συνδρομή κλιμακίου της Πυροσβεστικής Υπηρεσίας Ρόδου και διασωστών του ΕΚΑΒ, ο 15χρονος τραυματίας παρελήφθη από ασθενοφόρο όχημα και διεκομίσθη στο Γ.Ν. Ρόδου, ενώ οι σοροί μεταφέρθηκαν στο νεκροτομείο Ρόδου για διενέργεια νεκροψίας -νεκροτομής.   Από το Κεντρικό Λιμεναρχείο Ρόδου που διενεργεί την προανάκριση, συνελήφθη ο 51χρονος εκμισθωτής των θαλάσσιων μέσων αναψυχής για παράβαση του άρθρου 302 του Π.Κ. (ανθρωποκτονία από αμέλεια) και του άρθρου 310 του Π.Κ. ( πρόκληση βαριάς σωματικής βλάβης).»"" "" Τα παιδιά που σκοτώθηκαν σε water sports στη Ρόδο δεν ήταν τα πρώτα: Παρανομίες και στατιστικά στην Ελλάδα"" ""2022-01-08 17:33:05.818805""",268,Ανθρωποκτονία,1,297,2022-01-10T12:33:34.069949Z,2022-01-10T12:33:34.069985Z,7.206
"""«Θα με σκοτώσουν, θα με σκοτώσουν» φώναζε ο Τζορτζ Φλόιντ που είπε πάνω από είκοσι φορές πως δεν μπορεί να αναπνεύσει, σύμφωνα με απομαγνητοφωνημένο υλικό από την κάμερα ενός από τους αστυνομικούς που επιδιώκει να απορριφθούν οι κατηγορίες εναντίον του.   Τα νέα αποδεικτικά στοιχεία που κατατέθηκαν στο δικαστήριο, περιλαμβάνουν 82 σελίδες απομαγνητοφωνημένων συνομιλιών καθώς και 60 σελίδες της συνέντευξης με τους ανακριτές του 37χρονου Τόμας Λέιν, του πρώην αστυνομικού που επιχειρεί να πείσει την εισαγγελία να αποσύρει τις κακουργηματικου χαρακτήρα κατηγορίες παθητικής συνέργεις που τού έχουν αποδοθεί.   Στη συνέντευξη αυτή, όταν ρωτάται αν ένιωσε πως ο Τζορτζ Φλόιντ είχε κάποιου είδους «ιατρικής έκτακτης ανάγκης» εκείνος απαντά θετικά: «Ναι, ένιωσα πως ίσως κάτι συνέβαινε» είπε χαρακτηριστικά.   Απελπισμένες εκκλήσεις για τη ζωή του   Στο υλικό ακούγεται ο απελπισμένος Φλόιντ για κάνει έκκληση για τη ζωή του λέγοντας πως «δεν μπορώ να ανασάνω» όχι μερικές φορές όπως κατέδειξαν διάφορα άλλα υλικά, αλλά πάνω από είκοσι φορές συνολικά. Στις απεγνωσμένες επικλήσεις του αναφέρει τη μητέρα και του και τα παιδιά του, ενώ λίγο πριν εκπνεύσει, φώναξε ξεψυχισμένα «θα με σκοτώσουν, θα με σκοτώσουν».   Καθώς εκείνος ικέτευε για τη ζωή του, ένας αστυνομικός του φώναξε να σταματήσει να μιλά: «Σταμάτα να μιλάς, σταμάτα να φωνάζεις, απαιτεί πολύ οξυγόνο το να μιλάς» του είπε.   Σύμφωνα με το νέο αυτό υλικό, ακόμα και πριν ριφθεί στην άσφαλτο, ο Φλόιντ είπε πως είχε σωματικές δυσκολίες, λέγοντας στους αστυνομικούς ενώ εκείνοι προσπαθούσαν να τον βάλουν σε περιπολικό, πως ήταν κλειστοφοβικός και πως δεν μπορούσε να αναπνεύσει.   Κάποια στιγμή, μάλιστα, σύμφωνα με το απομαγνητοφωνημένο κείμενο, ακούγεται να λέει «Μάνα σ'αγαπώ. Πες στα παιδιά μου πως τα αγαπώ. Είμαι νεκρός».   Κάποια άλλη στιγμή, Ο Ντέρεκ Σόβιν -που κατηγορείται για ανθρωποκτονία δεύτερου βαθμού- τον ρώτησε αν ήταν υπό την επήρεια κάποιας ουσίας. Σύμφωνα με τον Λέιν, η υπόθεση βασιζόταν στον ισχυρισμό του Αλεξάντερ Κουένγκ πως βρήκαν πάνω του μια πιπα.   «Χαλάρωσε» είπε ο Του Θάο (ο τέταρτος αστυνομικός στον οποίο έχει ασκηθεί δίωξη) στον Φλόιντ ο οποίος απαντά «δεν μπορώ να αναπνεύσω». Τότε ο Θάο του λέει «είσαι μια χαρά. Αφού μπορείς και μιλάς». Στο τέλος της συνέντευξης, όταν ένας από τους ανακριτές ρώτησε τον Λέιν αν ο ίδιος ή ο Σόβιν συνετέλεσαν στο θάνατο του Φλόιντ, ο δικηγόρος του, Ερλ Γκρέι ενέστη, προτρέποντας τον πελάτη του να μην απαντήσει σ'αυτό - όπως και έκανε.   Πολλά από τα στοιχεία που αποκαλύπτονται στο συγκεκριμένο υλικό για τις τελευταίες στιγμές του Τζορτζ Φλόιντ -η δολοφονία του οποίου προκάλεσε παγκόσμια κατακραυγή και μαζικά κινήματα κατά της αστυνομικής αυθαιρεσίας- ήταν ήδη γνωστά από τα βίντεο ντοκουμέντα περαστικών. Ωστόσο, τα νεότερα υλικά προσφέρουν μια εικόνα πολύ πιο συγκεκριμένη και λεπτομερή για τις συνομιλίες του θύματος με τους φερόμενους θύτες του και πόσο απελπισμένα και επίμονα τους τόνιζε την ιατρική του δυσχέρεια.   Με πληροφορίες από New York Times"" "" «Μάνα, πες στα παιδιά πως τ'αγαπώ, πεθαίνω»: Νέο υλικό από τις τελευταίες στιγμές του Τζορτζ Φλόιντ"" ""2022-01-08 17:33:05.818805""",267,Ανθρωποκτονία,1,296,2022-01-10T12:33:26.603766Z,2022-01-10T12:33:26.603799Z,7.357
"""Σε βαθμό κακουργήματος διώκεται ο οδηγός της Corvette που σκότωσε και εγκατέλειψε τον 25χρονο μοτοσικλετιστή Νάσο Καρανίκα στη Γλυφάδα.    Ο 40χρονος οδηγός της Corvette διώκεται σε βαθμό κακουργήματος με βάση τον νέο Ποινικό Κώδικα και τις τροποποιήσεις που έγιναν πρόσφατα. Μετά την ολοκλήρωση της προκαταρκτικής εξέτασης σε βάρος του οδηγού ασκήθηκαν βαριές ποινικές διώξεις, διότι προέκυψε ότι οδηγούσε υπό την επήρεια μέθης, έκανε επικίνδυνους ελιγμούς και εγκατέλειψε το θύμα του.   Ο αρμόδιος εισαγγελέας άσκησε σε βάρος του ποινική δίωξη, κατ΄αρχήν, σε βαθμό κακουργήματος για επικίνδυνη οδήγηση υπό την επήρεια μέθης και με επικίνδυνους ελιγμούς από την οποία προέκυψε θανάσιμος τραυματισμός. Παράλληλα, του ασκήθηκε ποινική δίωξη για ανθρωποκτονία από αμέλεια, καθώς και για εγκατάλειψη θύματος.   Η δικογραφία ανατέθηκε σε τακτικό ανακριτή, ενώ η υπόθεση μπήκε στο αρχείο για δεύτερο οδηγό που είχε εμπλακεί στο τροχαίο αλλά δεν προέκυψε σε βάρος του τίποτα.   Υπενθυμίζεται ότι στις 20 Φεβρουαρίου, λίγο μετά τη 01:30 στο ρεύμα προς Βάρη, η μοιραία Corvette ξέφυγε της πορείας της και έπεσε πάνω σε δύο άλλα οχήματα και μια μοτοσικλέτα. Από την σφοδρή σύγκρουση σκοτώθηκε ο 25χρονος οδηγός της μοτοσικλέτας, Νάσος Καρανίκας. Ο οδηγός του αυτοκινήτου εγκατέλειψε το όχημα στο σημείο της σύγκρουσης και εξαφανίστηκε.   Δύο μέρες αργότερα ο οδηγός εμφανίστηκε στις Αρχές. «Έπαθα σοκ και για αυτό εξαφανίστηκα. Ούτε κατάλαβα πως έγινε. Αυτό που μόνο κατάλαβα είναι ότι ήμουν πολύ σοκαρισμένος», φέρεται να είχε δηλώσει.    Σύμφωνα με όσα αποκαλύφθηκαν στην πορεία, η Corvette κινούνταν με μεγάλη ταχύτητα στην αριστερή λωρίδα της Λεωφόρου Βουλιαγμένης, επιχειρώντας να προσπεράσει ένα αυτοκίνητο μάρκας Renault, που βρισκόταν στη μεσαία λωρίδα ώστε βρεθεί μπροστά του. Κάνοντας όμως τον ελιγμό για να μπει στη μεσαία λωρίδα, το πίσω δεξί μέρος της Corvette συγκρούστηκε με το μπροστινό αριστερό μέρος του Renault, με αποτέλεσμα η Corvette να πάρει κλίση και ο οδηγός της να χάσει τον έλεγχο.   Το αυτοκίνητο ολίσθησε με ιλιγγιώδη ταχύτητα προς τα δεξιά χτυπώντας θανάσιμα τον 25χρονο μοτοσικλετιστή, στη δεξιά λωρίδα της Λεωφόρου Βουλιαγμένης. Φίλος του θύματος βρισκόταν με τη δική του μηχανή μερικές δεκάδες μέτρα πιο πίσω και ήταν αυτόπτης μάρτυρας της σύγκρουσης.   "" "" Γλυφάδα: Δίωξη σε βαθμό κακουργήματος για τον οδηγό της Corvette που σκότωσε μοτοσικλετιστή"" ""2022-01-08 17:33:05.818805""",266,Ανθρωποκτονία,1,295,2022-01-10T12:33:19.017040Z,2022-01-10T12:33:19.017074Z,6.473
"""Αρχίζει τη Δευτέρα στο Μικτό Ορκωτό Δικαστήριο Αθηνών η δίκη για τη δολοφονία της 21χρονης φοιτήτριας Ελένης Τοπαλούδη στη Ρόδο.   Οι γονείς της θα αντικρίσουν για πρώτη φορά τους δυο κατηγορούμενους. Χθες, Παρασκευή τέλεσαν τρισάγιο στη μνήμη της αδικοχαμένης κόρης τους.   Σύμφωνα με το Star, η δίκη θα ξεκινήσει με τις καταθέσεις των γονιών της φοιτήτριας. Αν και στην ανάκριση που κράτησε 9 μήνες κατέθεσαν δεκάδες άτομα, στη δίκη τελικά θα καταθέσουν μόνο 11 μάρτυρες, οι πιο βασικοί, λιμενικοί, κάτοικοι που την εντόπισαν, μια φίλη της Ελένης και οι συγγενείς των κατηγορούμενων.   Δρακόντεια μέτρα ασφαλείας στη δίκη Οι δύο κατηγορούμενοι θα μεταφερθούν στο Μικτό Ορκωτό Δικαστήριο Αθηνών κάτω από αυστηρά μέτρα ασφαλείας. Από το πρωί της Παρασκευής έχουν μεταχθεί για τη δίκη στις φυλακές Κορυδαλλού. «Νιώθω τη φρίκη. Είναι ότι χειρότερο για μία μάνα να αντικρύσει τους στυγνούς δολοφόνους του παιδιού της» λέει η μητέρα της Ελένης.   Οι δύο κατηγορούμενοι από την πρώτη στιγμή τα ρίχνουν ο ένας στον άλλο, κάτι που δεν πρόκειται να αλλάξει ούτε στη δίκη.  Οι κατηγορίες που αντιμετωπίζουν είναι ανθρωποκτονία από πρόθεση σε ήρεμη ψυχική κατάσταση από κοινού και ομαδικού βιασμού."" "" Υπόθεση Τοπαλούδη: Αρχίζει τη Δευτέρα η δίκη - Οι 11 μάρτυρες που θα καταθέσουν"" ""2022-01-08 17:33:05.818805""",265,Γυναικοκτονία,1,294,2022-01-10T12:33:12.318682Z,2022-01-10T12:33:12.318716Z,5.116
"""Δύο άτομα τα οποία εξέτιαν ποινές φυλάκισης στο Αγροτικό Κατάστημα Κράτησης Κασσάνδρας Χαλκιδικής, αναζητούνται από την αστυνομία.   Πρόκειται για έναν 35χρονο  αλλοδαπό ο οποίος κρατείτο στις φυλακές με το καθεστώς του «λογοτιμήτη».   Ο «λογοτιμητής» είναι ένα ειδικό καθεστώς κρατουμένων, που διαμένουν σε μη φυλασσόμενα οικήματα στην περιοχή των φυλακών και δίνουν απλά το παρών σε προσκλητήριο κρατουμένων που γίνεται κάθε απόγευμα.   Κατά το προσκλητήριο της Παρασκευής διαπιστώθηκε ότι ο 35χρονος απουσίαζε από το οίκημα του, με τις αρχές να συμπεραίνουν ότι έχει αποδράσει.   Αξίζει να σημειωθεί ότι ο άνδρας εξέτιε ποινή κάθειρξης για διάφορα αδικήματα, μεταξύ αυτών και η ανθρωποκτονία.   Από τις Αστυνομικές Αρχές αναζητείται και ένας 34χρονος αλλοδαπός, ο οποίος κρατούνταν στο Αγροτικό Κατάστημα Κράτησης Κασσάνδρας και δεν επέστρεψε στις 15 Αυγούστου μετά από άδεια που είχε λάβει."" "" Φυλακές Κασσάνδρας: Αναζητούνται δύο κρατούμενοι"" ""2022-01-08 17:33:05.818805""",264,Ανθρωποκτονία,1,293,2022-01-10T12:33:06.949313Z,2022-01-10T12:33:06.949349Z,7.179
"""Η αστυνομία ανακοίνωσε ότι 39 πτώματα βρέθηκαν σε κοντέινερ φορτηγού στο Έσεξ.   Οι αξιωματικοί κλήθηκαν στο σημείο από την υπηρεσία ασθενοφόρων μετά την αποτρόπαιη ανακάλυψη στο Waterglade Industrial Park στην ανατολική λεωφόρο Grays.   Ο οδηγός του φορτηγού, το οποίο ήταν σε βιομηχανικό πάρκο του ανατολικού Λονδίνου, έχει συλληφθεί ως ύποπτος για ανθρωποκτονία. Σύμφωνα με πληροφορίες είναι 25 ετών και έχει καταγωγή από την β. Ιρλανδία.   Σύμφωνα με τις πληροφορίες, το όχημα πιστεύεται ότι προέρχεται από τη Βουλγαρία και εισήλθε στο Ηνωμένο Βασίλειο το Σάββατο.   Ο επικεφαλής της αστυνομίας Andrew Mariner δήλωσε: «Πρόκειται για ένα τραγικό περιστατικό όπου πολλοί άνθρωποι έχασαν τη ζωή τους. Οι έρευνες συνεχίζονται για να διαπιστωθεί τι συνέβη. Βρισκόμαστε στη διαδικασία ταυτοποίησης των θυμάτων, ωστόσο αναμένω ότι αυτό θα μπορούσε να είναι μια μακρά διαδικασία». Οι πρώτες πληροφορίες αναφέρουν πως 39 από τους νεκρούς είναι ενήλικες και ένας έφηβος.   Περισσότερα σε λίγο καθώς η ενημέρωση από την Αστυνομία είναι σε εξέλιξη...  "" "" Φρίκη στο Έσεξ - Βρήκαν 39 πτώματα μέσα σε κοντέινερ φορτηγού"" ""2022-01-08 17:33:05.818805""",263,Ανθρωποκτονία,1,292,2022-01-10T12:32:59.540945Z,2022-01-10T12:32:59.540979Z,5.225
"""Η εισαγγελέας της δίκης Τοπαλούδη ζήτησε να μην αναγνωριστεί κανένα ελαφρυντικό στους δύο δράστες που τη νύχτα της 28ης Νοεμβρίου 2018, βίασαν και σκότωσαν την φοιτήτρια, ρίχνοντας την στη θάλασσα.    «Αυτή η συγνώμη που ακούστηκε δεν ήταν ειλικρινής, αυτοί μεταξύ τους γελάνε, καμία μεταμέλεια, καμία ειλικρινής συγνώμη» είπε η εισαγγελέας Αριστοτελεία Δόγκα και πρόσθεσε: «Ακόμη διασύρουν το θύμα το οποίο κατάντησαν όπως κατάντησαν».   Η εισαγγελέας ανέφερε μεταξύ άλλων πως οι δυο κατηγορούμενοι ενέπαιζαν με τη στάση τους το δικαστήριο, καθ' όλη τη διάρκεια της δίκης, χωρίς να έχουν μετανιώσει για τις πράξεις τους. «Δεν αξίζουν κανένα ελαφρυντικό» κατέληξε, κάνοντας λόγο για διαστροφή ενώ τους κατηγόρησε εκ νέου πως δεν ακούστηκαν αλήθειες στη δικαστική αίθουσα.   Νωρίτερα, το Μικτό Ορκωτό Δικαστήριο της Αθήνας απεφάνθη ομόφωνα πως οι κατηγορούμενοι είναι αμφότεροι ένοχοι με τους τρεις δικαστές να συμφωνούν από κοινού με τους τέσσερις ενόρκους για την ετυμηγορία. «Το δικαστήριο σας κηρύσσει ενόχους ομόφωνα ως κατηγορείστε για ομαδικό βιασμό και ανθρωποκτονία εκ προθέσεως από κοινού».         Οι δυο κατηγορούμενοι αιτήθηκαν, κατά περίπτωση τα ελαφρυντικά της ειλικρινούς μεταμέλειας μετά την πράξη, της καλής συμπεριφοράς στο δικαστήριο, του πρότερου σύννομου βίου και της μετεφηβικής ηλικίας. Επιπλέον, ο Ροδίτης ζήτησε να του αναγνωριστεί ακαταλόγιστο ή επικουρικά μειωμένος καταλογισμός.   Μέσα στο δικαστήριο ο πατέρας της Ελένης σήκωσε δυο φωτογραφίες με το πρόσωπο της κόρης του.  Είχε προηγηθεί η πρόταση της εισαγγελέως της έδρας, που επίσης είχε ζητήσει τη ενοχή των δυο κατηγορουμένων της υπόθεσης του 23χρονου Ροδίτη και του 21χρονου συγκατηγορουμένου του.    Οι δυο κατηγορούμενοι άκουσαν αμίλητοι την απόφαση του δικαστηρίου, με την ενοχή τους να επισύρει ισόβια κάθειρξη, αν δεν τους αναγνωριστούν ελαφρυντικά. Αναμένεται η απόφαση για την ποινή.    Σύμφωνα με πληροφορίες, όταν ο συνήγορος του 23χρονου Ροδίτη ζήτησε την αναγνώριση του ελαφρυντικού της μετεφηβικής ηλικίας, προσθέτοντας «μακάρι η Ελένη να βρίσκονταν στη ζωή», η μητέρα του θύματος του απάντησε φανερά οργισμένη: «Δε γυρνάει πίσω το παιδί, ποιο ελαφρυντικό; Δεκαεφτά χρονών ανεβάζουν κυβερνήσεις (σ.σ ψηφίζουν), το κ******* βίασε και σκότωσε το παιδί μου».   Το δικαστήριο αυτή την ώρα έχει αποσυρθεί για διάσκεψη επί των ελαφρυντικών.        ΕΛΛΑΔΑ«Η Ελένη θα είναι κομμάτι της ζωής μου» - Oλόκληρη η συγκλονιστική αγόρευση της εισαγγελέως13.05.2020"" "" Δίκη Τοπαλούδη: Να μην αναγνωριστεί κανένα ελαφρυντικό στους δράστες ζήτησε η εισαγγελέας"" ""2022-01-08 17:33:05.818805""",262,Γυναικοκτονία,1,291,2022-01-10T12:32:54.064970Z,2022-01-10T12:32:54.065004Z,7.667
"""Εξιχνιάστηκε η ανθρωποκτονία ενός 26χρονου, υπήκοου Αλβανίας, που διαπράχθηκε προχθές στο Περιστέρι.   Η αστυνομία συνέλαβε τους δράστες, οι οποίοι είναι ένας 28χρονος και ο 59χρονος πατέρας του, επίσης υπήκοοι Αλβανίας.    Όπως προέκυψε από την έρευνα, το θύμα είχε προσωπικές διαφορές με τον 28χρονο και για τον λόγο αυτό τις τελευταίες μέρες διαπληκτίζονταν μέσω τηλεφώνου.   Tα ξημερώματα της Τετάρτης, και ενώ είχε προηγηθεί τηλεφωνική λογομαχία, το θύμα μετέβη στην οικία του 28χρονου μαζί με τον αδελφό του και του ζήτησε να βγει έξω, προκειμένου να λύσουν τις διαφορές τους.   Ο 28χρονος, ακολουθούμενος από τον 59χρονο πατέρα του, κρατώντας και οι δύο αιχμηρά αντικείμενα βγήκαν από την οικία τους και ακολούθησε συμπλοκή, κατά τη διάρκεια της οποίας ο 28χρονος τραυμάτισε θανάσιμα με μαχαίρι τον 26χρονο.   Οι συλληφθέντες, με τη δικογραφία που σχηματίστηκε σε βάρος τους για ανθρωποκτονία κατά συναυτουργία, οδηγήθηκαν στον εισαγγελέα Πλημμελειοδικών Αθηνών, ο οποίος τους παρέπεμψε για κύρια ανάκριση."" "" Εξιχνιάστηκε η δολοφονία του 26χρονου στο Περιστέρι - Συνελήφθησαν οι δράστες"" ""2022-01-08 17:33:05.818805""",261,Ανθρωποκτονία,1,290,2022-01-10T12:32:46.178955Z,2022-01-10T12:32:46.178991Z,5.07
"""Καταπέλτης ήταν οι καταθέσεις σε βάρος της 39χρονης χήρας του καρδιολόγου Χριστόδουλου Καλαντζάκη που δολοφονήθηκε τον Οκτώβριο του 2017 στη Σητεία. Στο εδώλιο του Μικτού Ορκωτού Δικαστηρίου Ηρακλείου βρέθηκε την Τρίτη, η 39χρονη σύζυγος του γιατρού αλλά και ο εραστής της, ο 38χρονος αστυνομικός από την Βουλγαρία, σύμφωνα με το cretapost.   Ο αστυνομικός κατηγορείται για ανθρωποκτονία από πρόθεση, ενώ η 39χρονη, για άμεση συνέργεια στην ανθρωποκτονία.   «Φοβόταν ότι θα τον δηλητηριάσει επειδή της ζητούσε επίμονα διαζύγιο και εκείνη δεν του το έδινε. Ο γιατρός δεν έτρωγε στο σπίτι και δεν άφηνε και μένα να φάω» κατέθεσε μεταξύ άλλων συνταξιούχος αξιωματικός της Πολεμικής Αεροπορίας, φίλος του θύματος.    Αίσθηση όμως προκάλεσε και η κατάθεση συνταξιούχου αξιωματικού της ΕΛΑΣ ο οποίος είπε ότι ο γιατρός του είχε αποκαλύψει τον Μάρτιο πριν την δολοφονία ότι κάποιος είχε κλέψει 30.000 ευρώ από το μηχάνημα του διαδρόμου (εκεί συνολικά υπήρχαν 100.000 ευρώ).   Ο γιατρός εμφανίστηκε να υποψιάζεται κάποιους εργάτες αλλά ο αξιωματικός φίλος του υποστήριξε ότι δεν είναι λογικό όποιος πήρε τις 30.000 ευρώ, να άφηνε τις 70.000. Ο φίλος τον προέτρεψε να κάνει μήνυση κατά αγνώστων αλλά ο καρδιολόγος φοβόταν το σκάνδαλο.   Στην συζήτηση του αποκάλυψε ότι συχνά η σύζυγος του έπαιρνε χρήματα από τις τσέπες ή έκανε αναλήψεις με τις κάρτες του. Μάλιστα του είχε πει χαρακτηριστικά ότι «Σήμερα με κλέβει, αύριο θα με σκοτώσει».   Κατά την απολογία του ο 38χρονος αστυνομικός –ο οποίος έχει κριθεί προφυλακιστέος– πήρε πάνω του όλη την ευθύνη λέγοντας, πως μόνος του σχεδίασε την δολοφονία του καρδιολόγου και πως δεν υπήρξε καμία συμμετοχή της 39χρονης.   Από την πλευρά της η χήρα του γιατρού αρνείται κάθε κατηγορία, ενώ τον Μάρτιο του 2018, μετά από πέντε μήνες στη φυλακή, αποφυλακίστηκε και πήγε ξανά στην Κρήτη όπου και ζει στη Σητεία με τον γιο της και την μητέρα της. Η 39χρονη έχει μηνύσει τους φίλους του γιατρού για τα όσα έχουν υποστηρίξει σε βάρος της.   Με πληροφορίες από Cretapost/Cretalive  "" "" Δολοφονία καρδιολόγου στην Κρήτη: Καταπέλτης οι καταθέσεις κατά της 39χρονης χήρας"" ""2022-01-08 17:33:05.818805""",260,Ανθρωποκτονία,1,289,2022-01-10T12:32:40.859620Z,2022-01-10T12:32:40.859653Z,7.535
"""Δύο αδέρφια καταζητούνται για το φορτηγό με τα 39 πτώματα που βρέθηκε την προηγούμενη εβδομάδα στο Έσεξ τη Μεγάλης Βρετανίας.   Πρόκειται για τον 40χρονο Ronan Hughes και τον 34χρονο Christopher Hughes που κατηγορούνται για διακίνηση ανθρώπων, με τις Αρχές να έχουν δώσει στη δημοσιότητα φωτογραφίες τους. Ο μεγαλύτερος αδερφός, αποκαλείται και Rowanμ ενώ και τα δύο αδέρφια έχουν δεσμούς με την Ιρλανδία και τη Βόρεια Ιρλανδία.     Ο επικεφαλής των ερευνών, Stuart Hooper, ανέφερε ότι ο εντοπισμός των αδερφών Hughes «θα είναι σημαντικός για την εξέλιξη των ερευνών» και κάλεσε όσους γνωρίζουν περισσότερα να έρθουν σε επαφή με την ομάδα του.       Ο οδηγός του φορτηγού, στο οποίο εντοπίστηκαν τα πτώματα 39 ανθρώπων εμφανίστηκε χθες σε ένα βρετανικό δικαστήριο μέσω σύνδεσης βίντεο. Σε βάρος του, απαγγέλθηκαν κατηγορίες για ανθρωποκτονία και συνωμοσία για την παράνομη διακίνηση ανθρώπων."" "" Δύο αδέρφια καταζητούνται για το φορτηγό με τα 39 πτώματα στο Έσεξ"" ""2022-01-08 17:33:05.818805""",259,Ανθρωποκτονία,1,288,2022-01-10T12:32:33.082185Z,2022-01-10T12:32:33.082295Z,7.357
"""Στην Ασφάλεια Θεσσαλονίκης κρατείται ο 46χρονος έμπορος κρεάτων που κατηγορείται για τη δολοφονία του Δημήτρη Γραικού ενώ χθες ανακρίθηκε από τις Αρχές.    Ο 46χρονος αναμένεται να οδηγηθεί στον εισαγγελέα ποινικής δίωξης, κατηγορούμενος για τη δολοφονία του 59χρονου κτηνοτρόφου Δημήτρη Γραικού, το πτώμα του οποίου εντοπίστηκε θαμμένο στο χωριό Ανατολικό, 25 χιλιόμετρα έξω από τη Θεσσαλονίκη. Ο τραγικός επίλογος στην υπόθεση της μυστηριώδους εξαφάνισης του άτυχου κτηνοτρόφου, τα ίχνη του οποίου αγνοούνταν από τον Νοέμβριο του 2016, γράφτηκε χθες το απόγευμα στην κτηνοτροφική μονάδα του 46χρονου, όπου έφτασαν αστυνομικοί προκειμένου να ερευνήσουν τις εγκαταστάσεις, με τη συνδρομή ειδικού εξοπλισμού και ανιχνευτή μετάλλων.   Υπό τις συνθήκες αυτές ο έμπορος υπέδειξε το σημείο όπου ήταν θαμμένη η σορός του 59χρονου, όπως επίσης ένα δεύτερο σημείο, στις ίδιες εγκαταστάσεις, όπου ο ίδιος είχε θάψει το αγροτικό αυτοκίνητο του νεκρού. Η σορός ανασύρθηκε και μεταφέρθηκε στην Ιατροδικαστική Υπηρεσία Θεσσαλονίκης για να υπάρξει επίσημη επιβεβαίωση της ταυτότητας του 59χρονου, αλλά και να διαπιστωθούν τα αίτια του θανάτου του.   Κατά την πολύωρη ανάκριση που ακολούθησε ο 46χρονος φέρεται να ισχυρίστηκε ότι είχε κάποιες οικονομικές διαφορές με τον κτηνοτρόφο και κατά τη διάρκεια συνάντησής τους λογομάχησαν με αποτέλεσμα, υπό συνθήκες που ερευνώνται, ο άτυχος κτηνοτρόφος να πέσει στο έδαφος και να τραυματιστεί θανάσιμα. Η υπόθεση παρέμενε γρίφος επί δυόμισι χρόνια για τις διωκτικές Αρχές. Ο Δημήτρης Γραικός από το Ωραιόκαστρο Θεσσαλονίκης είχε εξαφανιστεί το απόγευμα της 3ης Νοεμβρίου 2016. Από την έρευνα των διωκτικών Αρχών προέκυψε ότι τελευταία φορά που εθεάθη ήταν στο σφαγείο της Χαλάστρας, απ' όπου αναχώρησε με το αγροτικό του αυτοκίνητο. Έκτοτε χάθηκαν τα ίχνη του ίδιου και του αυτοκινήτου του, ενώ σίγησε και το κινητό του τηλέφωνο.   Για την υπόθεση είχε καταθέσει μήνυση για ανθρωποκτονία εκ προθέσεως ο αδελφός του αγνοούμενου κτηνοτρόφου, με την αντιεισαγγελέα Πρωτοδικών να προτείνει την αρχειοθέτησή της. Η συγκεκριμένη πρόταση όμως δεν εγκρίθηκε από τον αντιεισαγγελέα Εφετών Βασίλη Φλωρίδη, ο οποίος, τον περασμένο Φλεβάρη, επέστρεψε τη δικογραφία στην Εισαγγελία Πρωτοδικών Θεσσαλονίκης, εισηγούμενος την άσκηση ποινικής δίωξης για ανθρωποκτονία εκ προθέσεως, κατά παντός υπευθύνου. Κατόπιν αυτού, η δικογραφία βρισκόταν τον τελευταίο καιρό στα χέρια ανακρίτριας, η οποία είχε ξεκινήσει νέο κύκλο καταθέσεων και ερευνών, που τελικώς οδήγησαν στην εξιχνίαση της υπόθεσης.   Με πληροφορίες από ΑΠΕ-ΜΠΕ"" "" Δολοφονία Γραικού: Τι ισχυρίστηκε ο κατηγορούμενος κατά την ανάκριση"" ""2022-01-08 17:33:05.818805""",258,Ανθρωποκτονία,1,287,2022-01-10T12:32:25.477209Z,2022-01-10T12:32:25.477242Z,9.559
"""Χιλιάδες άνθρωποι διαδήλωσαν σήμερα στη Γαλλία για να πουν «όχι» στη σεξιστική και σεξουαλική βία σε βάρος των γυναικών και τις δολοφονίες γυναικών, ο αριθμός των οποίων (τουλάχιστον 116 από τις αρχές του έτους) έχει προκαλέσει ένα πρωτόγνωρο κύμα αγανάκτησης στη χώρα.   Στο Παρίσι, πίσω από το πανό που κρατούσαν στην κορυφή της πορείας τα μέλη της Εθνικής Ένωσης Οικογενειών Γυναικοκτονίας (Union nationale des familles de féminicide- UNFF), πολλοί διαδηλωτές κρατούσαν φωτογραφίες με τις συγγενείς τους που δολοφονήθηκαν. Περίπου 30 πορείες έχουν οργανωθεί επίσης στην υπόλοιπη χώρα. «Πιστεύουμε ότι θα είναι μια ιστορική πορεία» δήλωσε νωρίτερα, από τη διαδήλωση στο Παρίσι, μία από τις διοργανώτριες, η Καρολίν ντε Χάας. Αυτή η «μωβ λαοθάλασσα», όπως είναι το χρώμα του αγώνα των φεμινιστριών, στοχεύει να στείλει ένα μήνυμα προς την κυβέρνηση, δύο ημέρες πριν από τη λήξη, τη Δευτέρα, της δημόσιας διαβούλευσης σχετικά με την ενδοοικογενειακή βία, η οποία ξεκίνησε στα τέλη Σεπτεμβρίου σε μια προσπάθεια αντιμετώπισης του φαινομένου.        Ο πρωθυπουργός Εντουάρ Φιλίπ θα ανακοινώσει σειρά μέτρων, τα οποία αναμένουν με μεγάλο ενδιαφέρον οι οργανώσεις προάσπισης των δικαιωμάτων των γυναικών. «Δεν προλαβαίνουμε να μετρήσουμε τις περιπτώσεις, όπου οι γυναικοκτονίες θα μπορούσαν να έχουν αποφευχθεί» διαβεβαιώνουν οι διοργανώτριες των σημερινών κινητοποιήσεων σε ένα κάλεσμα που απηύθυναν μέσω Facebook. Από τις αρχές του 2019, τουλάχιστον 116 γυναίκες έχουν δολοφονηθεί από τον σύντροφο ή τον πρώην σύντροφό τους, σύμφωνα με την καταμέτρηση και την έρευνα που έχει διεξάγει το Γαλλικό Πρακτορείο.         Ολόκληρο το 2018, ο αριθμός αυτός ανερχόταν σε 121 γυναίκες θύματα, σύμφωνα με το υπουργείο Εσωτερικών της Γαλλίας.   Με πληροφορίες από ΑΠΕ-ΜΠΕ/AFP"" "" Γαλλία: Μαζικές διαδηλώσεις ενάντια στη βία σε βάρος των γυναικών"" ""2022-01-08 17:33:05.818805""",257,Γυναικοκτονία,1,286,2022-01-10T12:32:15.691982Z,2022-01-10T12:32:15.692016Z,5.977
"""   Μια πρόσφυγας από τη Συρία που ήταν έγκυος σχεδόν εννέα μηνών έπεσε θύμα βιασμού και στη συνέχεια δολοφονήθηκε μαζί με τον ηλικίας 10 μηνών γιο της στη βόρεια Τουρκία, μετέδωσαν χθες τα τουρκικά μέσα ενημέρωσης με φόντο την άνοδο των αντισυριακών αισθημάτων στη χώρα. Δύο άνδρες παραδέχθηκαν ότι παρέσυραν τη νεαρή γυναίκα μαζί με το βρέφος της μέσα σ' ένα δάσος όπου και τη βίασαν, σύμφωνα με το πρακτορείο ειδήσεων Dogan. Στη συνέχεια συνέθλιψαν με πέτρες το κεφάλι της νεαρής γυναίκας και στραγγάλισαν το βρέφος της. Το πρακτορείο διευκρινίζει πως το θύμα, ηλικίας 20 ετών, επρόκειτο να γεννήσει σήμερα στο μαιευτήριο. Οι δύο ύποπτοι, ο ένας από τους οποίους είναι παντρεμένος και πατέρας οικογένειας, συνελήφθησαν και ομολόγησαν τις πράξεις τους σύμφωνα με το Dogan. Εργάζονταν στο ίδιο εργοστάσιο με τον σύζυγο του θύματός τους, με τον οποίο είχαν τσακωθεί μερικές ημέρες νωρίτερα.   Η οικογένεια είχε φθάσει πέρυσι στην Τουρκία, διαφεύγοντας από τον πόλεμο στη Συρία. Οι φόνοι αυτοί σημειώθηκαν ενώ οι τουρκικοί ιστότοποι κοινωνικής δικτύωσης έχουν κατακλυσθεί τις τελευταίες ημέρες με μηνύματα εναντίον των Σύρων. Χρήστες καλούν τους πρόσφυγες να γυρίσουν στη χώρα τους και τις αρχές να τους διώξουν. Η Τουρκία έχει υποδεχθεί σχεδόν 3 εκατ. σύρους πρόσφυγες, που έχουν εγκαταλείψει τη χώρα τους εξαιτίας του πολέμου που μαίνεται εκεί από τον Μάρτιο 2011. Το υπουργείο Εσωτερικών υποχρεώθηκε να αντιδράσει δημοσίως σε κατηγορίες ότι οι σύροι πρόσφυγες ευθύνονται για την άνοδο της εγκληματικότητας στην Τουρκία. Σύμφωνα με ανακοίνωση που δόθηκε χθες στη δημοσιότητα, οι Σύροι δεν εμπλέκονται παρά στο 1,32% των εγκλημάτων που έχουν διαπραχθεί από το 2014 έως το 2017. Ο αριθμός των φόνων γυναικών δεν σταματά να αυξάνεται στην Τουρκία, όπως αναφέρει η οργάνωση «Στοπ στους γυναικοκτόνους», σύμφωνα με την οποία 328 γυναίκες σκοτώθηκαν το 2016 στην Τουρκία, έναντι 121 το 2011. Στην τελευταία έκθεσή της, η οργάνωση απαριθμεί 35 φόνους γυναικών μόνο στη διάρκεια του Ιουνίου.   Πηγή: ΑΠΕ/ΜΠΕ"" "" Άγριο έγκλημα στην Τουρκία: Βίασαν έγκυο μητέρα από τη Συρία και στη συνέχεια τη δολοφόνησαν μαζί με το γιο της"" ""2022-01-08 17:33:05.818805""",255,Γυναικοκτονία,1,284,2022-01-10T12:31:58.625019Z,2022-01-10T12:31:58.625054Z,6.462
"""«Περισσότερες από 100 γυναίκες νεκρές από την αρχή του 2019 και μια γυναίκα νεκρή κάθε τρεις ημέρες το 2018», αυτά τα στοιχεία σοκάρουν σήμερα τη Γαλλία ενώ η κυβέρνηση Μακρόν ετοιμάζεται να ανακοινώσει πρωτοβουλίες καταπολέμησης του φαινομένου ενδοοικογενειακής βίας.   Η Γαλλία, μια από τις ευρωπαϊκές χώρες που πλήττονται περισσότερο από τις αποκαλούμενες """"feminicides"""" (γυναικοκτονίες) εγκαινιάζει σήμερα μια συζήτηση στρογγυλής τραπέζης για το θέμα ελπίζοντας ότι από αυτήν θα προκύψει ένα παγκόσμιο σχέδιο αντιμετώπισης του φαινομένου. Η διοργάνωση, την οποία εγκαινίασε η υπουργός Ισότητας, Μαρλέν Σιαπά, θα διαρκέσει τρεις μήνες και στοχεύει να μειώσει τα 222.000 περιστατικά ενδοοικογενειακής βίας--σωματικής ή σεξουαλικής--που καταγράφονται ετησίως στη Γαλλία, σύμφωνα με επίσημα στοιχεία.   «Επείγον», είναι ο σημερινός τίτλος για το θέμα της εφημερίδας Liberation την ώρα που το φαινόμενο συνεχίζει να προσλαμβάνει σοβαρές διαστάσεις. Την Κυριακή μια 90χρονη έγινε το 101ο θύμα. Ο 94χρονος σύζυγός της θεωρείται ύποπτος και ότι την σκότωσε με το μπαστούνι του.     Αναφορικά με το 2018 οι αρχές κατέγραψαν 121 κρούσματα δολοφονιών γυναικών από τον σύζυγο ή σύντροφό τους, δηλαδή έναν φόνο κάθε τρεις μέρες. Πανευρωπαϊκά, η Γαλλία συγκαταλέγεται στις χώρες εκείνες όπου καταγράφονται οι περισσότεροι φόνοι γυναικών με 0,18 ανά 100.000 γυναίκες, σύμφωνα με στοιχεία της Eurostat που αφορούν το 2017. Η Γαλλία έτσι κατατάσσεται μπροστά από την Ελβετία (0,13), την Ιταλία (0,11), την Ισπανία (0,12) αλλά πίσω από την Γερμανία (0,23).   Στη συζήτηση θα λάβουν μέρος 80 προσκεκλημένοι: από υπεύθυνους οργανώσεων και αστυνομικούς, ως δικαστές ή δικηγόρους και περισσότεροι από δέκα υπουργοί--ανάμεσά τους η Σιαπά, η υπουργός Δικαιοσύνης Νικόλ Μπελουμπέ και ο υπουργός Εσωτερικών Κριστόφ Καστανέρ.   Αργότερα σήμερα ο πρωθυπουργός Εντουάρ Φιλίπ θα ανακοινώσει «τα πρώτα επείγοντα μέτρα με στόχο την ενίσχυση της προστασίας των θυμάτων», όπως ανακοίνωσε το γραφείο του. Η συζήτηση θα διεξάγεται παράλληλα με τις συναντήσεις 91 τοπικών φορέων για το ίδιο θέμα σε ολόκληρη τη χώρα.     Η Σιαπά υποσχέθηκε «σημαντικές ανακοινώσεις» από την πρώτη κιόλας ημέρα και παράλληλα σκοπεύει να κινητοποιήσει και άλλους υπουργούς μέσα από μια σειρά ενημερώσεων του υπουργικού συμβουλίου για το θέμα αυτό, ξεκινώντας από τον πρωθυπουργό και συνεχίζοντας με τους υπουργούς Δικαιοσύνης, Εσωτερικών, Παιδείας και Στέγασης.   Η πρωτοβουλία ωστόσο της κυβέρνησης Μακρόν έχει δεχτεί και επικρίσεις καθώς υπάρχουν και εκείνοι που θεωρούν ότι οι αρχές θα πρέπει να κάνουν περισσότερα. Ακτιβιστές καταγγέλλουν τα ανεπαρκή κονδύλια που έχει δεσμευτεί η κυβέρνηση ότι θα διαθέσει για την καταπολέμηση της ενδοοικογενειακής βίας. Η ομάδα πίεσης #NousToutes--η οποία την Κυριακή, έπειτα από τον 100ο φόνο γυναίκας από τον σύντροφό της, συγκέντρωσε διαδηλωτές στην πλατεία του Τροκαντερό με θέα τον Πύργο του Άιφελ, εκτιμά ότι απαιτούνται ένα δισ. ευρώ για την πρόληψη της βίας κατά των γυναικών. Αντίθετα, η Σιαπά ανακοίνωσε την Πέμπτη """"ένα ειδικό κονδύλι"""" ύψους ενός εκατ. ευρώ για την ενίσχυση των ενώσεων που δρουν για την καταπολέμηση του φαινομένου."" "" Σοκ στη Γαλλία από τις γυναικοκτονίες: Πάνω από 100 γυναίκες νεκρές το 2019 - Ανακοινώνει μέτρα η κυβέρνηση"" ""2022-01-08 17:33:05.818805""",254,Γυναικοκτονία,1,283,2022-01-10T12:31:51.914756Z,2022-01-10T12:31:51.914794Z,6.418
"""Οι μεξικανικές αρχές συνέλαβαν έναν ύποπτο ο οποίος φέρεται να δολοφόνησε μια δημοσιογράφο, την Αλίσια Δίας Γκονσάλες, η οποία είχε βρεθεί νεκρή μέσα στο σπίτι της στο Μοντερέι, στο βόρειο Μεξικό, την 24η Μαΐου.   Πηγές προσκείμενες στις μεξικανικές διωκτικές αρχές είπαν στην εφημερίδα Reforma ότι το πρόσωπο που συνελήφθη είναι ο πρώην σύζυγος της Δίας.   «Το ένταλμα σύλληψης σε βάρος του Χεράρδο Ν, που κατηγορείται ότι συνδέεται με τα γεγονότα, εκτελέσθηκε», ανέφερε την Κυριακή σε ανακοίνωσή της η εισαγγελία της Πολιτείας Νουέβο Λεόν, αναφερόμενη στη δολοφονία της γυναίκας.   Σύμφωνα με αξιωματούχους ο πρώην σύζυγος, ο οποίος συνελήφθη στην Πολιτεία Γουαναχουάτο (κεντρικό Μεξικό), θα προσαχθεί πολύ σύντομα ενώπιον δικαστή.   Η Δίας, 52 ετών, η οποία εργαζόταν από τον Ιανουάριο στην εφημερίδα El Financiero, βρέθηκε νεκρή μέσα στο σπίτι της. Η σορός της έφερε πολλαπλά τραύματα, τα σοβαρότερα στο επίπεδο του λαιμού.   Συνάδελφοι της είχαν διευκρινίσει στο Γαλλικό Πρακτορείο ότι η Αλίσια κάλυπτε θέματα που αφορούσαν δραστηριότητες επιχειρήσεων, φορολογικά ζητήματα, υποθήκες και τις δημόσιες επενδύσεις. Η Δίας πριν πιάσει δουλειά στην Ελ Φινανσιέρο είχε εργαστεί στις εφημερίδες El Norte και La Moneda.   Η Εθνική Επιτροπή Ανθρωπίνων Δικαιωμάτων του Μεξικού απαίτησε αμέσως μετά τον φόνο της να διενεργηθεί έρευνα προκειμένου να εξακριβωθεί εάν η δολοφονία αυτή συνδεόταν με τη δημοσιογραφική της δουλειά.   Ο ΟΗΕ από την πλευρά του είχε ζητήσει η έρευνα να επικεντρωθεί στο ενδεχόμενο ο φόνος αυτός να «συνδέεται με το φύλο» του θύματος, θυμίζοντας ότι οι γυναικοκτονίες έχουν αυξηθεί δραματικά στη χώρα.   Πάνω από 100 δημοσιογράφοι έχουν δολοφονηθεί από το 2000 στο Μεξικό, σύμφωνα με οργανώσεις υπεράσπισης της ελευθερίας της έκφρασης· η χώρα αυτή θεωρείται μια από τις πιο επικίνδυνες στον κόσμο για να ασκεί κάποιος το συγκεκριμένο επάγγελμα. Από την αρχή της χρονιάς, έχουν δολοφονηθεί πέντε δημοσιογράφοι.   Στο Μεξικό καταγράφεται εξάλλου έξαρση των γυναικοκτονιών, σύμφωνα με τον Οργανισμό Ηνωμένων Εθνών: επτά γυναίκες δολοφονούνται στη χώρα καθημερινά, κατά μέσον όρο."" "" Μεξικό: Οι αρχές συνέλαβαν τον δολοφόνο μιας δημοσιογράφου"" ""2022-01-08 17:33:05.818805""",253,Ανθρωποκτονία,1,282,2022-01-10T12:31:45.250423Z,2022-01-10T12:31:45.250455Z,28.67
"""«Στις 8 Μαρτίου κατεβαίνουμε στον δρόμο! Διαδηλώνουμε και απεργούμε μαζί με τις συναδέλφισσες, τις γειτόνισσες, τις συμφοιτήτριες και τις συμμαθήτριές μας, δίνουμε αυτήν τη μάχη ενωτικά και συλλογικά. Για να μη χρειαστεί ποτέ ξανά καμιά από εμάς να σηκώσει το βάρος της καταπίεσής της μόνη της!» διακηρύσσουν οι γυναικείες συλλογικότητες που διοργανώνουν την πρώτη φεμινιστική απεργία στην Ελλάδα με συμμετοχή της ΓΣΕΕ, της ΑΔΕΔΥ και άλλων φορέων. Η νομοθεσία για την απαγόρευση των εκτρώσεων στην Πολωνία και η έξαρση των γυναικοκτονιών στην Αργεντινή το 2016 προώθησαν έκτοτε σε πολλές χώρες αυτήν τη μορφή αγώνα στο πλαίσιο του εορτασμού της Παγκόσμιας Ημέρας της Γυναίκας, ο οποίος ως θεσμός κλείνει φέτος τα 110 χρόνια.   Εντούτοις, η πρώτη γυναικεία μαζική απεργία συνέβη στην Αγία Πετρούπολη στις 8/3/1917, με τις διαδηλώτριες που πρωτοστάτησαν –εργάτριες στην κλωστοϋφαντουργία‒ να απαιτούν ψωμί, ειρήνη και τερματισμό του πολέμου σαν άλλες Λυσιστράτες!   Το διάσημο «φεμινιστικό», τρόπον τινά, θεατρικό του Αριστοφάνη εστιάζει με όρους κωμωδίας μεν, απολύτως ρεαλιστικά δε στον κοινωνικό αντίκτυπο μιας γενικής απεργίας διαρκείας γένους θηλυκού και όχι μόνο στο ερωτικό πεδίο...     «Οργανώνουμε την απεργία σε σπίτι και δουλειά! Διεκδικούμε ίση ζωή με ίσα δικαιώματα... Stop στις γυναικοκτονίες, όχι στον σεξισμό, την έμφυλη βία και τις διακρίσεις... Οι περισσότερες από εμάς είτε εργαζόμαστε με ελαστικές σχέσεις εργασίας είτε αντιμετωπίζουμε τη μακροχρόνια ανεργία και τη μαύρη εργασία, ενώ συχνά αμειβόμαστε λιγότερο σε σχέση με τους άντρες... Ταυτόχρονα, όσες είμαστε πάνω από 30 χρονών δυσκολευόμαστε ακόμα περισσότερο να βρούμε δουλειά, ενώ όσες εργαζόμαστε κινδυνεύουμε με απολύσεις λόγω εγκυμοσύνης, περιορισμένες ή καθόλου γονεϊκές άδειες και ανύπαρκτες υποστηρικτικές δομές μητρότητας» συνεχίζει το κείμενο της «Συνέλευσης 8ης Μάρτη».   Αυτά, όμως, δεν είναι τα μόνα άχθη μιας γυναίκας στην Ελλάδα, εργαζόμενης ή μη: «Εν έτει 2019 συνεχίζουμε να επωμιζόμαστε τις περισσότερες δουλειές του σπιτιού, αλλά κυρίως την οργάνωσή τους, την ανατροφή των παιδιών και τη φροντίδα των ηλικιωμένων, το μαγείρεμα, το καθάρισμα, τους γιατρούς κ.ο.κ. Αλήθεια, πότε ξεκουραστήκαμε τελευταία φορά;». Πολυτέλεια, πράγματι, η χαλάρωση για μια γυναίκα σε μια χώρα που φιγουράρει τελευταία στην Ε.Ε. στον Δείκτη Ισότητας των Φύλων, με τους Έλληνες άντρες να εμφανίζονται από τους πλέον απρόθυμους να μοιραστούν ανατροφή παιδιών (53%) και δουλειές του σπιτιού (μόλις 16%!).   Όσον αφορά την εργασιακή ισότητα, το «Balance for Βetter» («Ισορροπία για το Καλύτερο»), κεντρικό σύνθημα της φετινής International Women's Day, φαίνεται πως έχει ακόμα πολύ δρόμο να διανύσει, καθώς, σύμφωνα με τη Eurostat, είμαστε «πρωταθλητές Ευρώπης» στις έμφυλες ανισότητες που αφορούν την πρόσβαση στην αγορά εργασίας.   Το ποσοστό απασχόλησης είναι 61% για τους άνδρες και 43,3% για τις γυναίκες, οι οποίες έχουν κιόλας τις λιγότερες πιθανότητες να εξελιχθούν σε ανώτερα διευθυντικά στελέχη (25% έναντι ενός μέσου όρου 33%).   Στην Ελλάδα παρατηρείται η μεγαλύτερη απόκλιση στην Ε.Ε. στο ποσοστό ανεργίας μεταξύ ανδρών (19,9%) και γυναικών (28,1%), ενώ, παρά το κλείσιμο της μισθολογικής «ψαλίδας», οι δεύτερες εξακολουθούν να αμείβονται λιγότερο (από -5% έως και - 20%) σε όλες σχεδόν τις επαγγελματικές κατηγορίες.   Δεν είναι, βέβαια, μόνο το εργασιακό. Είναι ακόμα η έξαρση της ενδοοικογενειακής βίας (που σπάνια αφορά άντρες), των βιασμών, των γυναικοκτονιών (13 καταγράφηκαν πέρσι, 3 ήδη φέτος), της βίας κατά των γυναικών γενικότερα, στην οποία κιόλας αν αντισταθούν συχνά βρίσκονται οι ίδιες υπόδικες.   Η Γενική Γραμματεία Ισότητας αναφέρει πως μόνο το 2018 στα Συμβουλευτικά Κέντρα απευθύνθηκαν 4.909 γυναίκες, 286 φιλοξενήθηκαν σε ξενώνες, ενώ η Γραμμή SOS 15900 δέχτηκε 5.088 κλήσεις.   Είναι οι έμφυλες διακρίσεις στην εκπαίδευση, στην πολιτική, στην τέχνη κ.α. η εξάπλωση ενός σεξιστικού, μισογύνικου λόγου στη δημόσια σφαίρα που καθίσταται ηθικός αυτουργός τέτοιων φαινομένων σε συνδυασμό με το νεοσυντηρητικό ρεύμα «επιστροφής» στις παλιές, καλές παραδοσιακές (δηλαδή, κλασικές πατριαρχικές) αξίες.   Εντούτοις, οι άπορες, οι άνεργες, οι χαμηλόμισθες, οι μοναχικές, οι «ξένες», οι διαφορετικές, οι μη προνομιούχες γυναίκες γενικότερα είναι σαφώς πιο εκτεθειμένες ακόμα και από τους άντρες που βρίσκονται στην ίδια κατάσταση όσον αφορά την εκμετάλλευση, τη βία και τους αποκλεισμούς.   Όπως έλεγε χαρακτηριστικά η Βιρτζίνια Γουλφ, «στο μεγαλύτερο μέρος της Ιστορίας, ο Ανώνυμος Άνθρωπος ήταν μια γυναίκα».   «Δεν μπορεί και δεν πρέπει να μένουμε αδρανείς και σιωπηλές μπροστά στην καταπάτηση των δικαιωμάτων μας, στον προφανή σεξισμό που διέπει τις ζωές και την καθημερινότητά μας, συχνά σε εναγκαλισμό με τον ακραίο ρατσισμό, στον έλεγχο των σωμάτων μας και της αυτοδιάθεσής μας, στον κίνδυνο που διατρέχουμε... Αγωνιζόμαστε για έναν κόσμο που θα μας χωρά όλες και όλους, εργαζόμενες, άνεργες, μαθήτριες, φοιτήτριες, ΛΟΑΤΚΙΑ, γυναίκες με αναπηρία, μετανάστριες, προσφύγισσες» διαβάζω ακόμα στο κείμενο-διακήρυξη ‒ μια προσέγγιση σίγουρα αισιόδοξη, όπως και η αναζωπύρωση του γυναικείου κινήματος στη χώρα μας τα τελευταία χρόνια.   Οπότε, στηρίζουμε την απεργία των κοριτσιών και δίνουμε ραντεβού με το άλλο μισό του ουρανού την Παρασκευή στην πλατεία Κλαυθμώνος.   Την ίδια μέρα, στις 18:00, η Ομοσπονδία Γυναικών Ελλάδος (ΟΓΕ) μας καλεί σε κινητοποίηση στα Προπύλαια, στην οποία θα συμμετέχει και το ΠΑΜΕ."" "" Βία, σεξισμός, εκμετάλλευση: Οι Ελληνίδες φεμινίστριες διεκδικούν ισότητα"" ""2022-01-08 17:33:05.818805""",252,Γυναικοκτονία,1,281,2022-01-10T12:31:16.311855Z,2022-01-10T12:31:16.311892Z,5.283
"""Οργισμένοι Μεξικανοί έχουν κατακλύσει τα social media με φωτογραφίες φύσης και ζώων για να «εξαφανίσουν» τις φρικιαστικές εικόνες μια δολοφονημένης γυναίκας.   Η Ingrid Escamilla δολοφονήθηκε από τον άντρα με τον οποίο συζούσε και οι ιατροδικαστικές αρχές διέρρευσαν φωτογραφίες της σορού της, τις οποίες δημοσίευσε μια εφημερίδα προκαλώντας οργή.   Αναρτώντας «όμορφες» εικόνες και φράσεις με το όνομά της, οι ακτιβιστές θέλουν τώρα να «τιμήσουν την μνήμη και την ζωή της».      Η γυναικοκτονίες έχουν αυξηθεί ραγδαία στο Μεξικό. Περισσότερες από 700 υποθέσεις ερευνώνται αυτή την στιγμή, και σύμφωνα με εκτιμήσεις ακτιβιστών, ο αριθμός των γυναικών που δολοφονήθηκαν λόγω του φύλου τους είναι πολύ μεγαλύτερος.   Η 25χρονη γυναίκα μαχαιρώθηκε μέχρι θανάτου στην πόλη του Μεξικού από τον σύντροφό της, που στη συνέχεια διαμέλισε το πτώμα της προσπαθώντας να αποκρύψει στοιχεία.   Οι Μεξικανοί έχουν εξοργιστεί από την βαναυσότητα του εγκλήματος αλλά και την δημοσίευση των φωτογραφιών από το πτώμα της, που διέρρευσαν σε μια εφημερίδα.   «Τώρα οποιοσδήποτε ψάχνει το όνομα της Ingrid Escamilla θα βρίσκει όμορφες φωτογραφίες που τιμούν την μνήμη της και την ζωή της οικογένειάς της», έγραψε στο Twitter μια γυναίκα.    Χιλιάδες βίντεο και φωτογραφίες με πεταλούδες, ηλιοβασιλέματα, λάμα και λουλούδια έχουν κατακλύσει Twitter και Instagram με το όνομα της 25χρονης.    Η καλλιτέχνης Sofia Tello Moscarella δημοσίευσε ένα σκίτσο που έφτιαξε για την Ingrid, το οποίο έχει γίνει viral. «ε την οργή μας, θα φυτέψουμε λουλούδια. Αναπαύσουν Ingrid επειδή δεν θα τους αφήσουμε να ησυχάσουν», έγραψε στο μήνυμά της.   Μιλώντας στο BBC, η ίδια σχολίασε: «Αυτό που συνέβη στην Ingrid με στενοχώρησε τόσο πολύ, οπότε προσπάθησα να κάνω κάτι όμορφο όπως πολλοί άλλοι. Κανέναν δεν θα πρέπει να τον θυμούνται έτσι, όπως εκείνη στις φωτογραφίες».    «Προτιμώ να σε θυμάμαι με αυτήν την εικόνα μιας παχουλής γάτας παρά με φρικιαστικές φωτογραφίες», έγραψε μια άλλη γυναίκα.   Η Claudia Sheinbaum, δήμαρχος του Μεξικού όπου διαπράχθηκε το έγκλημα, είπε πως θα ζητηθεί η μέγιστη ποινή για τον δολοφόνο της 25χρονης, σημειώνοντας πως έχει συλληφθεί ένας ύποπτος.      Βίντεο που κυκλοφόρησε σε τοπικά μέσα ενημέρωσης, δείχνει έναν άντρα γεμάτο αίματα να ανακρίνεται μέσα σε ένα περιπολικό. Σε αυτό, λέει στους αστυνομικούς πως μαχαίρωσε την σύντροφό του στη διάρκεια ενός καβγά για τον αλκοολισμό του και πως μετά διαμέλισε το πτώμα και έκρυψε μέλη του σε μια αποχέτευση κοντά στο διαμέρισμά τους.   Τοπικά μέσα ενημέρωσης μετέδωσαν πως την αστυνομία ειδοποίησε η πρώην σύζυγος του άντρας, στην οποία ο ύποπτος φέρεται να ομολόγησε την δολοφονία.   Με πληροφορίες από BBC"" "" Μεξικό: Οργή για εφημερίδα που δημοσίευσε φωτογραφίες από το διαμελισμένο πτώμα γυναίκας"" ""2022-01-08 17:33:05.818805""",251,Γυναικοκτονία,1,280,2022-01-10T12:31:10.771676Z,2022-01-10T12:31:10.771711Z,12.101
"""Δεκάδες γυναίκες διαδήλωσαν την Τρίτη μπροστά από το προεδρικό μέγαρο στο Μεξικό έπειτα από τη δολοφονία ενός 7χρονου κοριτσιού, που προκάλεσε οργή και αγανάκτηση στη χώρα που μοιάζει ωστόσο να έχει συνηθίσει τη βία.   Η ανακάλυψη του πτώματος του κοριτσιού που έφερε εμφανή σημάδια βασανιστηρίων στην πόλη Τλαουάκ, στα νοτιοανατολικά της πρωτεύουσας, έπειτα από τη δήλωση της εξαφάνισης της μικρής την 11η Φεβρουαρίου, προκάλεσε έντονες διαμαρτυρίες στο σχολείο όπου φοιτούσε όταν παραδόθηκε η σορός στην οικογένειά της, αλλά και γενικότερα στο διαδίκτυο.     Ντυμένες στα μαύρα κι ορισμένες με καλυμμένο πρόσωπο, μπροστά από το προεδρικό μέγαρο, οι διαδηλώτριες αξίωσαν να τερματισθεί η ατιμωρησία των υπευθύνων και να σταματήσει η βία κατά των γυναικών. Με συνθήματα όπως «βιάζουν τις γυναίκες, αλλά προστατεύουν τα μνημεία», «κυρίες και κύριοι μην αδιαφορείτε, σκοτώνουν τις γυναίκες μέρα μεσημέρι» και «οι γυναικοκτονίες είναι κρατικό έγκλημα», οι διαδηλώτριες αξίωσαν από τον πρόεδρο Αντρές Μανουέλ Λόπες Ομπραδόρ (AMLO) να αναλάβει τις ευθύνες του απέναντι στις γυναίκες και την ασφάλειά τους.     Λίγο αργότερα, οι συγκεντρωμένες κράτησαν ενός λεπτού σιγή για το δολοφονημένο κορίτσι.   Από την πλευρά του, ο πρόεδρος τόνισε πως οι Αρχές της πόλης ερευνούν τη δολοφονία και πως η κυβέρνησή του εργάζεται για να εξαλειφθούν οι αιτίες της βίας. «Εμείς στρεφόμαστε κατά των αιτιών και πιστεύουμε πως χρειαζόμαστε μία κοινωνία πιο δίκαιη, πιο ισότιμη, αδελφική και με αξίες, όπου δεν έχει την πρωτοκαθεδρία ο ατομισμός , αλλά η αγάπη για τον πλησίον», τόνισε ο πρόεδρος στην πρωινή του συνέντευξη Τύπου.   Ερωτηθείς από τους δημοσιογράφους, ο AMLO τάχθηκε υπέρ της δημιουργίας ειδικής εισαγγελίας για τις γυναικοκτονίες: «το αντιλαμβάνομαι απόλυτα και κάνουμε τα πάντα για να επιτύχουμε την ειρήνη και την γαλήνη, όμως βλέπουμε καλά τι γίνεται και θα συνεχίσουμε να βοηθούμε σε όλους τους τομείς», τόνισε ο πρόεδρος, χωρίς όμως να εμβαθύνει.   Χθες, το γραφείο της τοπικής εισαγγελίας της Τλαουάκ προσέφερε αμοιβή δύο εκατ. πέσος (170.000 δολάρια) σε όποιον προσφέρει πληροφορίες για τον ή τους δολοφόνους.   Με πληροφορίες από ΑΠΕ-ΜΠΕ / AFP        ΔΙΕΘΝΗΜεξικό: Οργή για τη δολοφονία 7χρονου κοριτσιού - Είχε εξαφανιστεί και οι αρχές αδιαφόρησαν18.02.2020"" "" Μεξικό: Δεκάδες διαδηλώτριες έξω από το προεδρικό μέγαρο - Οργή για το θάνατο της 7χρονης"" ""2022-01-08 17:33:05.818805""",249,Γυναικοκτονία,1,278,2022-01-10T12:30:49.299981Z,2022-01-10T12:30:49.300019Z,8.543
"""Xιλιάδες άνθρωποι διαδήλωσαν σήμερα στη Ρώμη, με στόχο να καταγγείλουν την έμφυλη βία καθώς και τις γυναικοκτονίες, ανταποκρινόμενοι στο κάλεσμα της φεμινιστικής οργάνωσης «Non Una Di Meno» («Ούτε μία λιγότερη»).   Οι διαδηλωτές κατέκλυσαν το απόγευμα τους δρόμους του ιστορικού κέντρου της ιταλικής πρωτεύουσας, πίσω από ένα πανό που έγραφε: «Εναντία στη βία σας, είμαστε η εξέγερση». Η κινητοποίηση αυτή οργανώνεται για τέταρτη συνεχή χρονιά, με την ευκαιρία της Παγκόσμιας Ημέρας για την εξάλειψη της βίας εναντίον των γυναικών. «Είμαστε η πανίσχυρη, οργισμένη φωνή όλων των γυναικών που δεν έχουν πια φωνή», έγραφε ένα από τα πλακάτ που κρατούσαν οι συμμετέχοντες. Στο πλήθος κυριαρχούσε το ροζ χρώμα. Κατόπιν αιτήματος των οργανωτών, δεν υπήρχαν σημαίες των πολιτικών κομμάτων ή των συνδικάτων. Από τα μεγάφωνα διαβάστηκαν τα ονόματα των γυναικών που σκοτώθηκαν αυτή τη χρονιά στην Ιταλία. Σύμφωνα με την «Non Una Di Meno», από τις αρχές Ιανουαρίου έχουν δολοφονηθεί 94 γυναίκες (πέρσι τα θύματα ήταν 142).   Σύμφωνα με το Ινστιτούτο Στατιστικής της Ιταλίας, την τελευταία πενταετία 538.000 γυναίκες έπεσαν θύματα σωματικής ή σεξουαλικής κακοποίησης από τον σύντροφό τους. «Σε όλον τον κόσμο οι γυναίκες εξεγείρονται ενάντια στην πατριαρχική, τη ρατσιστική, την περιβαλλοντική, την οικονομική βία» ανέφερε η οργάνωση. Υπενθύμισε επίσης ότι κάθε 72 ώρες στην Ιταλία μια γυναίκα δολοφονείται και ο δράστης είναι κάποιος γνωστός της, συνήθως ο σύντροφός της. Τρία στα τέσσερα θύματα δολοφονούνται μέσα στο σπίτι τους ενώ πάνω από έξι στους δέκα βιασμούς (63%) διαπράττονται από έναν σύντροφο ή πρώην σύντροφο της γυναίκας. «Η βία δεν έχει ούτε διαβατήριο, ούτε κοινωνική τάξη, όμως συχνά έχει τα κλειδιά του σπιτιού», ανέφερε η οργάνωση.   Γύρω στις 19.00 οι διαδηλωτές κάθισαν στο έδαφος και έμειναν σιωπηλοί για μερικά λεπτά, στη μνήμη των γυναικών που δεν μπορούν πλέον να μιλήσουν γιατί δολοφονήθηκαν. Νωρίτερα, ο υπουργός Οικονομίας Ρομπέρτο Γκουαλτιέρι ανακοίνωσε ότι θα αποδεσμευτούν 12 εκατομμύρια ευρώ για τα παιδιά που έμειναν ορφανά αφού δολοφονήθηκαν οι μητέρες τους. «Τα χρήματα δεν καλύπτουν την έλλειψη στοργής, όμως με αυτά θα χρηματοδοτήσουμε υποτροφίες, ιατρικά έξοδα, την επαγγελματική εκπαίδευση» των παιδιών αυτών, ανέφερε μέσω του Twitter."" "" «Ούτε μία λιγότερη»: Όχι στην έμφυλη βία και τις γυναικοκτονίες φώναξαν χιλιάδες διαδηλωτές στη Ρώμη"" ""2022-01-08 17:33:05.818805""",248,Γυναικοκτονία,1,277,2022-01-10T12:30:40.518541Z,2022-01-10T12:30:40.518574Z,6.442
"""Νεκρή είναι μία 31χρονη γυναίκα στην Τουρκία, αφού υπέκυψε στα τραύματά που της προκάλεσε ο φερόμενος ως σύντροφός της, όταν της έβαλε φωτιά.   Η γυναίκα, το τελευταίο καταγεγραμμένο θύμα γυναικοκτονίας στη γείτονα χώρα, φέρεται να έμενε μαζί με τον δράστη στην επαρχία της Μαύρης Θάλασσας στην περιοχή Fatsa του Όρντο.   Ο άντρας, Soner Durgun, 22 ετών, έλουσε με καύσιμη ύλη την 31χρονη Merve Yeşiltaş, και στη συνέχεια την πυρπόλησε μετά από καυγά που είχαν την Δευτέρα, 10 Αυγούστου.   Ο δράστης στη συνέχεια αυτοπυρπολήθηκε και νοσηλεύεται σε κρίσιμη κατάσταση σε νοσοκομείο της περιοχής.   Το ζευγάρι μεταφέρθηκε στο νοσοκομείο αφού οι γείτονές ενημέρωσαν τις αρχές για το περιστατικό.   Η δολοφονία της Yeşiltaş είναι η τελευταία μετά τις 235 που έχουν καταγραφεί μέχρι αυτή τη στιγμή φέτος, ως δολοφονίες γυναικών από τους συντρόφους τους στην Τουρκία.   Σύμφωνα με το Anıt Sayaç, μία διαδικτυακή λίστα των νεκρών γυναικών από τους συντρόφους τους, οι δολοφονίες γυναικών έχουν γίνει επιδημία για την οποία οι φεμινιστικές ομάδες λένε ότι δεν υπάρχουν επαρκή μέτρα αντιμετώπισης.   Οι ομάδες δικαιωμάτων των γυναικών και οι φεμινίστριες απαιτούν την εφαρμογή της Σύμβασης της Κωνσταντινούπολης, μιας συνθήκης του Συμβουλίου της Ευρώπης που υποχρεώνει τα κράτη μέλη να καταπολεμήσουν τη βία κατά των γυναικών.   Ωστόσο στην Τουρκία υπάρχουν συζητήσεις να αποσυρθεί η χώρα από αυτήν.   Σε μια χώρα όπου εκατοντάδες γυναίκες σκοτώνονται κάθε χρόνο, οι συζητήσεις σχετικά με το αν η χώρα πρέπει να αποσυρθεί από τη σύμβαση είναι απαράδεκτες, ανέφεραν οι ομάδες.   Το όνομα της Yeşiltaş ήταν στην κορυφή των αναζητήσεων στο  Twitter στις 11 Αυγούστου, με δεκάδες χιλιάδες οργισμένα tweets σχετικά με τις δολοφονίες γυναικών, ένα ζήτημα που αποτελεί πλέον καθημερινότητα στη χώρα.   Με πληροφορίες της hurriyetdailynews"" "" Τουρκία: 31χρονη το τελευταίο θύμα γυναικοκτονίας - Την πυρπόλησε ο σύντροφός της"" ""2022-01-08 17:33:05.818805""",247,Γυναικοκτονία,1,276,2022-01-10T12:30:33.825702Z,2022-01-10T12:30:33.825735Z,4.466
"""Πρωτοσέλιδο στον Βρετανικό Τύπο έγινε σήμερα η είδηση της ομολογίας του 33χρονου πιλότου, πως δολοφόνησε την 20χρονη σύζυγό του Καρολάιν στα Γλυκά Νερά.   Το αρχικό σενάριο του συζύγου περί ληστρικής επίθεση κατέρρευσε χθες το απόγευμα με τον 33χρονο πιλότο να ομολογεί τελικά στους άνδρες της Ασφάλειας Αττικής, ότι αυτός είναι ο δράστης της δολοφονίας της συζύγου του.   «Ο Έλληνας σύζυγος της δολοφονημένης Βρετανίδας Caroline Crouch παρηγορεί τη μητέρα της στο μνημόσυνο - λίγες ώρες προτού ομολογήσει τελικά ότι τη σκότωσε μπροστά στο μωρό τους - στη συνέχεια πνίγηκε το σκυλί τους ως μέρος της συγκάλυψης» γράφει στο εξώφυλλό της η Daily Mail, με φωτογραφία από την Αλόννησο λίγο πριν την μεταφορά του στην ΓΑΔΑ.      Ο Έλληνας σύζυγός της ομολόγησε την δολοφονία της Βρετανίδας συζύγου του, γράφει ο Guardian όπως και ο Independent, με αναφορά στις ανακοινώσεις της Ελληνικής Αστυνομίας.   «Είχε ισχυριστεί ότι η σύζυγός του δολοφονήθηκε από ληστές που εισέβαλαν στο σπίτι τους στα Γλυκά Νερά, ένα βορειοανατολικό προάστιο της Αθήνας, στις 11 Μαΐου. Η Καρολάιν Κράουτς, 20 ετών, βρέθηκε νεκρή από ασφυξία στη σοφίτα σε ένα κρεβάτι δίπλα στην 11 μηνών κόρη της. Το βρέφος δεν τραυματίστηκε.      Οι ελληνικές αρχές είχαν επικηρύξει με 300.000 ευρώ τους δράστες για πληροφορίες σχετικά με το έγκλημα. Την Πέμπτη, οι αρχές δήλωσαν ότι ήρθαν στο φως νέα στοιχεία» αναφέρει μεταξύ άλλων η βρετανική εφημερίδα.      Σε ανάλογο ύφος και τα ρεπορτάζ των BBC και Standard, που κάνουν ειδική αναφορά στην γυναικτονία.      Η Καρολάιν ήταν και Βρετανίδα υπήκοος, γεγονός που ενισχύει το ενδιαφέρον των βρετανικών ΜΜΕ για την πολύκροτη υπόθεση.      H Sun αφιερώνει άρθρο στο πρωτοσέλιδό της για τα 5 στοιχεία που οδήγησαν στην σύλληψη του 33χρονου πιλότου καταρρίπτοντας τους ισχυρισμούς του για υποτιθέμενη ληστεία.      Στον 33χρονο πιλότο απαγγέλθηκαν κατηγορίες για δύο κακουργήματα και δύο πλημμελήματα. Μεταξύ αυτών η ανθρωποκτονία από πρόθεση σε ήρεμη ψυχική κατάσταση.   Πριν από λίγο, ο 33χρονος οδηγήθηκε στον εισαγγελέα όπου και αναμένεται να ζητήσει και να λάβει προθεσμία για να απολογηθεί την Τρίτη.   Νωρίτερα ο Διευθυντής Ασφάλειας Αττικής, υποστράτηγος Πέτρος Ζεφέρης, κατά την έκτακτη ενημέρωση της αστυνομίας για την υπόθεση ανθρωποκτονίας στα Γλυκά Νερά σημείωσε πως σημείο κλειδί για την εξιχνίαση της υπόθεσης ήταν πως οι αξιωματικοί της Αστυνομίας κέρδισαν την εμπιστοσύνη του δράστη.    Από την πλευρά της, η υποστράτηγος και επικεφαλής της Διεύθυνσης Εγκληματολογικών Ερευνών, δρ Πηνελόπη Μηνιάτη, τόνισε πως τα αποτελέσματα της εγκληματολογικής εξέτασης κατέδειξαν την πολυπλοκότητα της υπόθεσης, καθιστώντας σαφές πως ο τρόπος και η μεθοδολογία απαιτούσαν περαιτέρω διερεύνηση.  Όπως σημείωσε, εξαιρετικά κρίσιμη αποδείχτηκε η αξιοποίηση του ψηφιακού υλικού που εξετάστηκε από το αρμόδιο τμήμα. Κατά την εξέταση του υλικού αυτού έγινε άμεσα αντιληπτό πως υπήρχαν αναντιστοιχίες.    Το χρονικό   Όλα ξεκίνησαν στις 10 Μαΐου στις 06:20 όταν το κέντρο της Άμεσης Δράσης ειδοποιήθηκε από τον σύζυγο που κάλεσε σε βοήθεια. Οι αστυνομικοί που έφτασαν πρώτοι στο σημείο, βρήκαν την Καρολάιν νεκρή και τον σύζυγο δεμένο στο πάτωμα, δίπλα από το κρεβάτι. Οι αστυνομικοί αντίκρυσαν το 11 μηνών βρέφος να βρίσκεται πάνω στο θύμα.  Τα πρώτα κρίσιμα δεδομένα της υπόθεσης ήρθαν από το εργαστήριο ιατροδικαστικής και τοξικολογίας του πανεπιστημίου Αθηνών.    Από τα πρώτα στοιχεία διαπιστώθηκε ότι η αιτία θανάτου ήταν ασφυξία, από φράξιμο της μύτης και του στόματος. Ο θάνατος προήλθε μεταξύ 4ης και 5ης πρωινής ώρας.    Παρατηρήθηκαν κάποια σημάδια, εκχυμώσεις όπως λέγονται, στα χέρια και στα πόδια του συζύγου από τα δεσμά με τα οποία ήταν δεμένος. Ένα κρίσιμο εύρημα ήταν πως τα σημάδια αυτά μόλις διαφαινόμενα, δεν ήταν ιδιαίτερα ορατά. Κι αυτό δημιούργησε προβληματισμό για το κατά πόσο αυτό ήταν αναμενόμενο σε σχέση με το χρόνο που ισχυρίστηκε ο σύζυγός πως ήταν δεμένος.    Κατά την έρευνα του χώρου, παρατηρήθηκαν κάποιες μεταβολές σε σχέση με την αρχική του κατάθεση. Διαπιστώθηκε πως οι χώροι είχαν ερευνηθεί επιλεκτικά. Διαπίστωσαν ακόμη κάτι εξαιρετικά ασυνήθιστο: οτι ο σκύλος της οικογένειας ήταν κρεμασμένος στην κουπαστή της σκάλας.   Τα κρίσιμα στοιχεία βρέθηκαν στη κάμερα που βρισκόταν στο χώρο του σαλονιού, το ψηφιακό ρολόι (smartphone) που φορούσε η Καρολάιν και το κινητό τηλέφωνο του πιλότου.           "" "" Γλυκά νερά: Πρωτοσέλιδο στα βρετανικά ΜΜΕ η ομολογία του πιλότου για τη δολοφονία της Καρολάιν"" ""2022-01-08 17:33:05.818805""",246,Γυναικοκτονία,1,275,2022-01-10T12:30:29.104346Z,2022-01-10T12:30:29.104384Z,4.516
"""Δεκάδες πολίτες συγκεντρώθηκαν απόψε στην Καπνικαρέα για να διαμαρτυρηθούν για τη δολοφονία της 21χρονης φοιτήτριας Ελένης Τοπαλούδη στη Ρόδο.   Αυτή την ώρα πραγματοποιείται πορεία προς το Γκάζι.    Στην κινητοποίηση συμμετέχουν, μεταξύ άλλων, οι συλλογικότητες «Καμία Ανοχή» και """"Justice For Zak/Zackie"""" καθώς και το Κυριακάτικο Σχολείο Μεταναστών και η Λέσχη Εργαζομένων και Νεολαίας Ελληνικού - Αργυρούπολης.   Οι διαδηλώτριες και οι διαδηλωτές φωνάζουν συνθήματα όπως «Η πατριαρχία γυναικοκτονεί. Για κάθε Ελένη είμαστε σε πόλεμο», «Καμία Ελένη Λιγότερη», «Όχι στη βία κατά των γυναικών» και «Όχι στους βιασμούς και τις γυναικοκτονίες».                                     "" "" «Καμία Ελένη λιγότερη»: Πορεία για την Ελένη Τοπαλούδη στην Αθήνα"" ""2022-01-08 17:33:05.818805""",245,Γυναικοκτονία,1,274,2022-01-10T12:30:24.354145Z,2022-01-10T12:30:24.354178Z,9.416
"""Ένα ηχηρό μήνυμα μέσα από την εκκωφαντική σιωπή 12 ρούχων δολοφονημένων γυναικών και ενάντια στο παγκόσμιο φαινόμενο της έμφυλης βίας και των γυναικοκτονιών στέλνει η έκθεση She's gone (Για ένα αδειανό πουκάμισο) η οποία εγκαινιάστηκε στο Ίδρυμα Μιχάλης Κακογιάννης.   Η έκθεση που τελεί υπό την αιγίδα της Προέδρου της Δημοκρατίας, Κατερίνας Σακελλαροπούλου και συνδιοργανώθηκε από την Πρεσβεία του Ισραήλ και το Ίδρυμα Μιχάλης Κακογιάννης, εγκαινιάστηκε σήμερα 25 Νοεμβρίου, που είναι Παγκόσμια Ημέρα για την Εξάλειψη της Βίας κατά των Γυναικών. Δημιουργοί της εγκατάστασης είναι οι Ισραηλινοί Κέρεν Γκόλντσταϊν σκηνοθέτις ντοκιμαντέρ και ακτιβίστρια κατά της έμφυλης βίας και ο 'Αντι Λεβί συν-διευθυντής της έκθεσης και σχεδιαστής.   «Όλα ξεκίνησαν πριν από πέντε χρόνια, Ιανουάριο μήνα, όταν μία ακόμα κοπέλα, 23 ετών, δολοφονήθηκε από τον άντρα της στο Ισραήλ. Δολοφονήθηκε με τους μικρούς γιους της. Δολοφονήθηκε γιατί ο άντρας της ζήλευε, γιατί ήθελε να φύγει. Και τότε σκέφτηκα τι μπορώ να κάνω εγώ για να κρατήσω την ανάμνηση της ζωντανή. Γιατί ήξερα ότι μετά κανείς δεν θα μιλούσε ξανά για αυτό. Εγώ είμαι καλλιτέχνης, δεν έχω λύσεις για το πρόβλημα. Αλλά πρέπει να βρω μια ιδέα για να την κρατήσουμε στο μυαλό μας. Και τότε σκέφτηκα τι μπορεί να γίνεται στα ρούχα των γυναικών που δεν ζουν πια. Ξεκίνησα λοιπόν να αναζητώ τις οικογένειες, τις συνάντησα με σε ένα κλίμα έντονης λύπης και συγκίνησης και τους ζήτησα τα ρούχα. Κάποιες οικογένειες μου έδωσαν αμέσως τα ρούχα, άλλες για να μου τα δώσουν έπρεπε να κερδίσω την εμπιστοσύνη τους πρώτα», διηγείται στο Αθηναϊκό - Μακεδονικό Πρακτορείο Ειδήσεων (ΑΠΕ-ΜΠΕ), η Κέρεν Γκόλντσταϊν.   Η έκθεση αποτελείται από ρούχα, που φορούσαν οι δολοφονημένες γυναίκες. Ένα πράσινο μπλουζάκι, ένα παλτό από ψεύτικη γούνα, ένα μακρύ κεντημένο φόρεμα, ένα τζιν παντελόνι, ένα τυχερό φούτερ, φορεμένο πριν από κάθε διαγώνισμα, ένα τοπ και ένα σακάκι, αγορασμένα ειδικά για γάμο. Τα ρούχα αυτά είναι σιωπηλές μαρτυρίες από ζωές γυναικών γεμάτες νόημα, ελπίδες και όνειρα, που αφαιρέθηκαν απότομα και βίαια. Κρατούν μέσα τους ιστορίες απουσίας, θλίψης και ορφάνιας.   Σε κάθε ρούχο τοποθετείται μία μικρή ετικέτα με το όνομα του θύματος, την ημερομηνία, τον τρόπο και το όργανο της δολοφονίας, καθώς και την ποινή του δικαστηρίου, εφόσον υπάρχει καθώς ορισμένες περιπτώσεις δεν έχουν ακόμα διαλευκανθεί.   Από την Ελλάδα, ένα ρούχο της Ελένης Τοπαλούδη, η δολοφονία της οποίας συγκλόνισε την κοινή γνώμη, το 2018, περιλαμβάνεται στην έκθεση, ευγενική προσφορά της οικογένειάς της, με τη συνεργασία της Γενικής Γραμματείας Οικογενειακής Πολιτικής και Ισότητας των Φύλων.   «Θέλω να μιλήσω για λογαριασμό τους γιατί καμία από αυτές δεν μπορεί να μιλήσει. Είμαι η φωνή αυτών των δολοφονημένων γυναικών. Συγκέντρωσα 11 ρούχα. Η νεαρότερη κοπέλα είναι μόνο 13 ετών αραβικής καταγωγής Δολοφονήθηκε από τον ξάδερφό της γιατί της ζήτησε να τον παντρευτεί και του είπε όχι», τονίζει η Κέρεν Γκόλντσταϊν στο ΑΠΕ-ΜΠΕ και προσθέτει: «Όταν κατάλαβα πόσο ισχυρό είναι το μήνυμα που στέλνουμε και πόσο συγκινεί τους ανθρώπους ξεκίνησα να ταξιδεύω ανά τον κόσμο. Στόχος μας είναι να συγκεντρώσουμε ρούχα από όσες χώρες μπορούμε και να τα παρουσιάσουμε στο κτίριο του ΟΗΕ στη Νέα Υόρκη όταν έχουμε αρκετά».   Η έκθεση πραγματοποιείται εδώ και τέσσερα χρόνια κυρίως στο Ισραήλ. Έχει παρουσιαστεί επίσης στην Γενεύη και την Βιέννη, αυτή την περίοδο θα είναι ανοικτή για το κοινό στην Αθήνα με ελεύθερη είσοδο και στη συνέχεια θα παρουσιαστεί στην Ουάσινγκτον. Η Κέρεν υπολογίζει ότι μέχρι στιγμής περίπου 500.000 την έχουν επισκεφθεί.   «Η τέχνη από μόνη της δεν μπορεί να κάνει πολλά πράγματα. Αλλά μπορεί να φυτέψει σπόρους και να αγγίξει καρδιές. Όταν όμως συνεργάζεται μπορεί να πετύχει πολλά. Στη δική μας περίπτωση πρόκειται για ακτιβισμό με καλλιτεχνικά στοιχεία. Όταν γίνονται τέτοιες συνεργασίες, μπορεί να πετύχει πράγματα που δεν μπορούν παραδοσιακές πράξεις ακτιβισμού. Γιατί μπορεί κανείς να συμφωνήσει με το μήνυμα μιας πορείας αλλά δεν καταγράφεται συνήθως στην καρδιά σου και δεν αλλάζει τον τρόπο με τον οποίο εσύ συμπεριφέρεσαι. Αλλά η καλή τέχνη είναι αυτό που συμβαίνει μέσα σου αφού δεις ένα έργο τέχνης», σημειώνει μιλώντας στο ΑΠΕ-ΜΠΕ ο 'Αντι Λεβί και προσθέτει: «Το θέμα της έκθεσης είναι κάτι ισχυρό και τραγικό αλλά η εγκατάσταση είναι πολύ ‘'καθαρή'' και ήσυχη. Ο τρόμος είναι κάτι που δημιουργείται στο μυαλό μας, δεν είναι κάτι που δημιουργείται από την ίδια την έκθεση. Δεν υπάρχει αίμα, δεν υπάρχουν δάκρυα. Είναι ευαίσθητη και σιωπηρή. Και η σιωπή είναι κάτι που μας ενεργοποιεί εσωτερικά».   Καταλήγοντας εξομολογείται: «Δεν μπορώ να εκφράσω πόσο σημαντικό είναι αυτό το εγχείρημα για μένα. Είναι πραγματική ευκαιρία και πραγματικό προνόμιο να μπορώ να κάνω κάτι για αυτό το φλέγον ζήτημα, το οποίο τελειώνει με τις δολοφονίες των γυναικών αλλά ξεκινά με μικρές λεπτομέρειες στη ζωή. Όπως το ότι γυναίκες έχουν πιο χαμηλούς μισθούς ή αστεία για τις γυναίκες, ή σχόλια από έναν σύντροφο τα οποία μειώνουν μια γυναίκα. Εμένα με έκανε να συγκεντρωθώ και να συνειδητοποιήσω όλες αυτές τις μικρές λεπτομέρειες που κάνουν τη διαφορά και να γίνω καλύτερος άνθρωπος».   Η έκθεση θα διαρκέσει μέχρι τις 14 Δεκεμβρίου και οι ώρες επισκέψεων για το κοινό είναι Δευτέρα έως και Κυριακή 18:00-22:00.   Με πληροφορίες από ΑΠΕ-ΜΠΕ"" "" «She’s gone»: Ρούχο της Ελένης Τοπαλούδη και άλλων δολοφονημένων γυναικών στο Ίδρυμα Μιχάλης Κακογιάννης"" ""2022-01-08 17:33:05.818805""",244,Γυναικοκτονία,1,273,2022-01-10T12:30:14.658897Z,2022-01-10T12:30:14.658933Z,8.455
"""Νέα στοιχεία έρχονται στο φως για όσα προηγήθηκαν της γυναικοκτονίας στην Ιεράπετρα, όπου ένας 54χρονος δολοφόνησε με μαχαίρι την 48χρονη πρώην σύζυγο.   Η 48χρονη γυναίκα είχε απευθυνθεί στην Αστυνομία, καταγγέλλοντας ότι κινδυνεύει, ωστόσο οι αστυνομικοί φέρεται να μην έκαναν ούτε καν σύσταση στον εν διαστάσει σύζυγό της, σύμφωνα με την εφημερίδα Πρώτο Θέμα.  Ο ίδιος δήλωνε αποφασισμένος να την σκοτώσει αλλά ο κύκλος του δεν τον έπαιρνε στα σοβαρά    Στην επιθετική συμπεριφορά του πρώην συζύγου της, η 48χρονη είχε αναφερθεί εμμέσως με αναρτήσεις της στο Facebook, δημοσιεύοντας φράσεις όπως: «Να τολμάς να λες όχι σε όποιον καταπατά τα θέλω σου».   Πώς πείστηκε να παραδοθεί   Ο 54χρονος δολοφόνησε το πρωί της Παρασκευής με μαχαίρι την 48χρονη εν διαστάσει σύζυγό του και στη συνέχεια απειλούσε να βάλει τέλος στη ζωή του.   Για περισσότερες από έξι ώρες, στεκόταν μπροστά σε γκρεμό και απειλούσε να αυτοκτονήσει, κρατώντας στα χέρια του και το μαχαίρι του εγκλήματος.   Μετά από πολύωρες διαπραγματεύσεις, το ειδικό κλιμάκιο κατάφερε να τον προσεγγίσει και να τον πείσει να εισέλθει στο ασθενοφόρο του ΕΚΑΒ, το οποίον τον μετέφερε φρουρούμενο στο νοσοκομείο της περιοχής.   Σύμφωνα με την Καθημερινή, τα τελευταία λεπτά της παράδοσης, δύο παράγοντες έπαιξαν τον ρόλο τους- ο πρώτος ότι οι διαπραγματευτές είπαν ότι η 48χρονη ζει αλλά είναι στην εντατική, κάτι που τον έκανε να κάνει ένα βήμα πίσω, αλλά και ότι παράλληλα είχε αρχίσει να βρέχει.     «Νομίζει ότι η 48χρονη είναι ζωντανή» Σύμφωνα με το τοπικό μέσο creta24, ο φερόμενος ως δράστης της στυγερής δολοφονίας παραμένει φρουρούμενος στο νοσοκομείο Ιεράπετρας, ενώ φέρει δύο τραύματα από μαχαίρι στο στήθος, ένα επιφανειακό και ένα λίγο πιο βαθύ.   Όπως αναφέρεται, ο 54χρονος δεν έχει συνειδητοποιήσει ότι σκότωσε την 48χρονη πρώην σύζυγό του."" "" Ιεράπετρα: Η 48χρονη είχε καταγγείλει τον 54χρονο- Η Αστυνομία δεν έκανε καν σύσταση"" ""2022-01-08 17:33:05.818805""",243,Γυναικοκτονία,1,272,2022-01-10T12:30:05.973344Z,2022-01-10T12:30:05.973381Z,4.249
"""  ΝAI, ΑΛΛΑ ΤΙ ΓΥΡΕΥΕ το οκτάχρονο κοριτσάκι στο εργοστάσιο; Τραγικό το δυστύχημα, αλλά δεν είχε γονείς να το προσέξουν; Και ο Ζακ, κρίμα που πέθανε, αλλά τι γύρευε στο κοσμηματοπωλείο; Και η Ελένη Τοπαλούδη, άτυχη βέβαια, αλλά τι γύρευε νυχτιάτικα με δυο άντρες; Και ο Αλέξης Γρηγορόπουλος, μικρό παιδί, τι ήθελε στα Εξάρχεια; Μήπως είχε μπλέξει πουθενά; Και η αθλήτρια, που τώρα θυμήθηκε ότι έφηβη τη βίαζε ο παράγοντας της ομοσπονδίας, τι γύρευε στο δωμάτιό του; Και τον άτυχο ντελιβερά τον σκότωσε ένα αμάξι που παραβίασε το κόκκινο με χίλια, αλλά μήπως κι αυτός δεν πρόσεχε;   Παρατηρείτε κάτι; Ένα μοτίβο σταθερό, παρά τις μεγάλες διαφορές ανάμεσα στις τραγωδίες αυτές; Ε, λοιπόν, ναι. Αμέσως μόλις προκαλέσει αποτροπιασμό η ακραία βία, η κοινωνική αναλγησία, η σκληρή κακοποιητική συμπεριφορά. Αμέσως μόλις ένα χαρακτηριστικό του θύματος το κατατάξει στους αδύναμους, στους απόκληρους ή στους καταραμένους: είναι Ρομά, τοξικομανής, ΑμεΑ, παιδί, γυναίκα, ΛΟΑΤΚΙ, μετανάστης, φτωχός εργάτης, άνεργος. Αμέσως μόλις γίνει γνωστό πως οι υπεύθυνοι έχουν κάποια εξουσία, είναι ένστολα όργανα απέναντι στον πιτσιρικά στο παγκάκι, είναι Έλληνες μαγαζάτορες απέναντι στο μεταναστάκι, την τρανς, το τσιγγανάκι, είναι άντρες απέναντι στη γυναίκα.   Δηλαδή αμέσως μόλις δούμε το πρόσωπο του τέρατος κατάφατσα. Μόλις η βαριά ισχύς συνθλίψει τον αδύναμο γιατί έτσι γουστάρει, γιατί μπορεί να το κάνει, γιατί τίποτα δεν την εμποδίζει. Αμέσως μόλις το αίσθημα ακραίας αδικίας μάς πνίξει και θέλουμε να ουρλιάξουμε. Μόλις το αίτημα για δικαιοσύνη διατυπωθεί μαζικά, με οργή.     Ε, τότε ακριβώς κάποιοι θα προσπαθήσουν να σηκώσουν ένα κύμα ανάποδο, μια αντιστήριξη, ένα κόντρα ρεύμα. Θα βάλουν πλάτη μη γείρει το οικοδόμημα προς την ευαισθησία και την ανθρωπιά. Θα βρεθεί ένας «λόγιος» αρθρογράφος με τη «φωνή της λογικής», ένας μεσήλικας σταρ λογοτέχνης, πρώην «παιδί-θαύμα», ένας δημοσιογράφος της σχολής του «ακραίου ρεαλισμού», ένας που δηλώνει κουρασμένος από το «μελόδραμα» της Μεταπολίτευσης, ένας που βαρέθηκε την «κουρελαρία των πανό» και των διεκδικήσεων, που σιχαίνεται τις συλλογικότητες και τη «σεβεντίλα».   Κάποιος, τέλος πάντων, που ξέρει ότι η ανατολίτικη ραθυμία κινεί τη δήθεν αλληλεγγύη προς κάθε πικραμένο και τις εκρήξεις λαϊκού συναισθήματος. Ή κάποια που μπούχτισε με τις ιδέες που μας έφεραν ως εδώ, με την ιδεολογική ηγεμονία των απέναντι. Πρώην πλανημένη ίσως κι αυτή, πίστευε παλιά τα παραμύθια με τη «δημοκρατίτσα και τον κακό λύκο».    «Ναι, αλλά τι γύρευε εκεί;». Κάποιος θα το πει τη στιγμή που ψάχνουμε να βρούμε ποιο στόμιο ξερνάει τόση ωμή βία: πώς γαζώνεται ένα άοπλο κλεφτρόνι με δεκάδες σφαίρες; Πώς λιντσάρεται κάποιος μεσημέρι στο κέντρο της πόλης; Πώς γίνεται εργαζόμενοι να προσπερνάνε ένα παιδί που πεθαίνει; Ποιο καλούπι φτιάχνει τόσους γυναικοκτόνους; Ακριβώς εκείνη τη στιγμή, λοιπόν, θα βρεθούν οι φωνές που θα πουν: «Αφήστε τα αυτά. Τι γύρευε εκεί το θύμα;».   Ωραία, έλα να δούμε σοβαρά τι γύρευε εκεί το θύμα: γιατί είναι αβίωτη η ζωή στους καταυλισμούς, τι γεννάει την παραβατικότητα των εφήβων, ποιες δομές έπρεπε να στηρίξουν τις στενεμένες οικογένειες, γιατί τρέχουν να προλάβουν και σκοτώνονται ανασφάλιστοι οι ντελιβεράδες και οι εργαζόμενοι στις ψηφιακές πλατφόρμες; Αλλά, όχι βέβαια, σιγά μη θέλουν τέτοιες κουβέντες οι «λάτρεις της ευταξίας». Σιγά μη θέλουν να φωτίσουν κανένα κοινωνικό αίτιο. Άσε που μπορεί (ψάχνοντας τέτοια) να κακοκαρδιστεί ο μεγαλοπαράγοντας, εργοστασιάρχης, εφοπλιστής ή άλλος διαφημιζόμενος στο μέσο που δουλεύουν.     Αυτοί θέλουν μόνο να ξενερώσουν τη θλίψη, να ξεφουσκώσουν τον θυμό, να γεμίσουν τοξικότητα όση ενσυναίσθηση έχει απομείνει. Να βάλουν το θύμα στο κάδρο, να πάρει ευθύνες για τον θάνατό του, για το ξύλο που έφαγε στην προσαγωγή, για το λιντσάρισμα, για τον βιασμό. Κι έτσι, να χτυπήσουν με κατανόηση τον δράστη στην πλάτη. Κάτι θα έκανε και το θύμα. Έχουν ευθύνες τα θύματα. Οι γυναίκες κουνιούνται στους άντρες, οι πιτσιρικάδες βγάζουν γλώσσα στους ειδικούς φρουρούς, οι Ρομά κάνουν τη ζωή αβίωτη στους σεκιουριτάδες.   Και είναι κροκοδείλια τα δάκρυα κάποιων δημοσιογράφων (όχι όλων βέβαια), γιατί στον ραγδαίο κοινωνικό εκφασισμό έχουν μερίδιο σεβαστό. Έκαναν πολλά ρεπορτάζ για τον «άλλο» ως απειλή. Ξέπλυναν πολλή ρατσιστική βία, εγκωμίασαν πολλή αυτοδικία, πέταξαν πολλές «ορδές μεταναστών» κατάμουτρα στην πλειονότητα που ακούει στον καναπέ.    Η πραγματική κοινωνική ευταξία θέλει κοινωνική ασφάλεια και συμπερίληψη, δομές πρόνοιας, στήριξη. Θέλει λογοδοσία, εργασιακούς ελέγχους, πειθαρχικές διαδικασίες για όσους αυθαιρετούν. Οι οπαδοί του ναι-αλλά-τι-γύρευε-εκεί-το-θύμα είναι έμποροι μιας δήθεν ευταξίας. Φιλάνθρωποι στα γενικά, μισάνθρωποι στα συγκεκριμένα. Καλή η Ημέρα του AIDS για γκαλά, αλλά ο Ζακ τι γύρευε εκεί; Καλή η Ημέρα του Παιδιού για εκδηλώσεις, αλλά το τσιγγανάκι τι ήθελε στη σιδερένια πόρτα;    Πολλοί γύρω μας κουνάνε την ουρά τους με χαρά όταν ακούνε τέτοιες φωνές. Δεν τους τρομάζει το πρόσωπο του τέρατος, έχουν αρχίσει να του μοιάζουν.   Το άρθρο δημοσιεύθηκε στην έντυπη LiFO.  "" "" Ναι, αλλά τι γύρευε εκεί;"" ""2022-01-08 17:33:05.818805""",242,Γυναικοκτονία,1,271,2022-01-10T12:30:01.442086Z,2022-01-10T12:30:01.442121Z,52.976
"""Νέα στοιχεία έρχονται στο φως για όσα προηγήθηκαν της γυναικοκτονίας στην Ιεράπετρα Κρήτης, όπου ένας 54χρονος σκότωσε με μαχαίρι την 48χρονη πρώην σύζυγό του.    Σύμφωνα με μαρτυρία επιστήθιας φίλης της 48χρονης, ο 54χρονος την απειλούσε διαρκώς και ιδιαίτερα από την ημέρα που εκείνη αποφάσισε να φύγει από το σπίτι, όπου ζούσαν μαζί.   «Λειτούργησε βάση σχεδίου. Την απειλούσε συνεχώς», λέει στο Πρώτο Θέμα. Το ζευγάρι είχε χωρίσει εδώ και δέκα χρόνια, ωστόσο ο 54χρονος δεν έφευγε από το σπίτι, ενώ από την εποχή που είχε καταστραφεί οικονομικά, δεν εργαζόταν και τα πάντα πλήρωνε η 48χρονη.   «Εκείνη δούλευε και του τα πλήρωνε όλα. Είχε έρθει μια μέρα σε εμένα και μου ζητούσε να της δώσω λάδι για να μαγειρέψει να φάνε τα παιδιά της», λέει η φίλη της 48χρονης, προσθέτοντας πως ο 54χρονος όσο ζούσαν μαζί ήταν κακότροπος ενώ αρκετές φορές και βίαιος.   «Δεν τα πήγαιναν καθόλου καλά. Αν και είχαν χωρίσει και έμεναν στο ίδιο σπίτι, της δημιουργούσε φασαρίες και την χτυπούσε», ανέφερε χαρακτηριστικά.   Σύμφωνα με την μαρτυρία, όταν η 48χρονη πήρε την απόφαση να φύγει από το σπίτι, ο 54χρονος την απειλούσε χειρότερα. «Της έλεγε πως θα την σκοτώσει (...)  Αν τα παιδιά την αγαπούσαν έστω και λίγο να πούνε την αλήθεια και όσα γνώριζαν για την σχέση τους», λέει.   «Την είχε απειλήσει, την είχε χτυπήσει αρκετές φορές. Τύχαινε πολλές φορές να πάω στο σπίτι και ο κύριος αυτός ήταν εκεί, κοιμόταν, και μας έλεγε """"μιλάτε σιγά να μην τον ενοχλήσουμε"""". Τον φοβόταν. Τον φοβόντουσαν και τα δύο τα παιδιά τα μικρά», σημείωσε, μιλώντας στο Mega. Είχε προαναγγείλει τη δολοφονία   Όπως ανέφεραν όσοι γνώριζαν τον 54χρονο, λένε πως εδώ και καιρό είχε διαφορές με την 48χρονη, ενώ τους είχε πει πως θα τη σκότωνε, όπως τελικά έκανε το πρωί της Παρασκευής, όταν την χτύπησε θανάσιμα οκτώ φορές με μαχαίρι στα ενοικιαζόμενα δωμάτια όπου είχε πάει η γυναίκα για δουλειά.   Σύμφωνα με τοπικά μέσα ενημέρωσης, το ζευγάρι είχε χωρίσει πριν μερικούς μήνες και η 48χρονη διέμενε προσωρινά σε ενοικιαζόμενα δωμάτια, όπου την βρήκε ο δράστης και αποπειράθηκε να την μεταπείσει, ωστόσο εκείνη αρνήθηκε με αποτέλεσμα να ξεσπάσει άγριος καβγάς.    «Ήτανε εν διαστάσει και δεν μπορούσε να το διαχειριστεί. Πήγαινε σε ψυχολόγο, θα πήγαινε τώρα σε ψυχίατρο αλλά δεν πρόλαβε να πάει. Η σύζυγος του είχε κάνει μια σχέση με κάποιον φίλο του τώρα τελευταία και το είχε μάθει. Εκεί αντέδρασε αυτός, εκεί δεν ήτανε καλά», είπε η αδελφή του δράστη.   Στη συνέχεια, ο άντρας κατέφυγε σε απόκρημνη περιοχή του Περιστερά και απειλούσε να αυτοκτονήσει πέφτοντας στον γκρεμό, όπου μετά από επτά ώρες διαπραγματεύσεων παραδόθηκε.   Η μαρτυρία της διευθύντριας του ξενοδοχείου   Για την δολοφονία μίλησε και η διευθύντρια του ξενοδοχείου, στο οποίο ο 54χρονος σκότωσε την 48χρονη πρώην σύζυγό του.   Όπως περιέγραψε στο protothema.gr, η 48χρονη «είχε κλείσει προκειμένου να συζητήσει για συνεργασία την επόμενη σεζόν. Έφυγε από το σπίτι της λίγο μετά τις 7:30 και είπε ότι ο σύζυγός της την παρακολουθούσε. Τη στιγμή που μπήκε μέσα στην ρεσεψιόν του ξενοδοχείου, όρμησε πάνω της με ένα μαχαίρι και άρχισε να την κυνηγάει. Η γυναίκα φώναζε και στο σημείο της πισίνας τελικά κατάφερε την ακινητοποίησε και άρχισε να της καρφώνει το μαχαίρι στο σώμα. Σωριάστηκε κάτω και λίγα λεπτά αργότερα άφησε την τελευταία της αναπνοή. Η μητέρα μου η οποία είδε το σκηνικό πήγε να καλέσει την αστυνομία και τότε ο δράστης φεύγοντας της είπε: είχαμε προηγούμενα».  "" "" Ιεράπετρα: «Λειτούργησε βάσει σχεδίου. Την απειλούσε συνεχώς», λέει φίλη της 48χρονης"" ""2022-01-08 17:33:05.818805""",241,Γυναικοκτονία,1,270,2022-01-10T12:29:08.150883Z,2022-01-10T12:29:08.150918Z,6.001
"""Περίπου είκοσι γυναίκες, μητέρες κοριτσιών που έχουν δολοφονηθεί ή εξαφανιστεί, διαδήλωσαν την Τετάρτη στη Σιουδάδ Χουάρες, τη μεξικανική πόλη πάνω στα σύνορα με τις ΗΠΑ, που έχει γίνει διαβόητη σε διεθνές επίπεδο εξαιτίας των χιλιάδων φόνων γυναικών που έχουν διαπραχθεί σε αυτή.   Η διαμαρτυρία τους άρχισε σε μια από τις γέφυρες που οδηγούν στην όμορη πόλη στην άλλη πλευρά των συνόρων, το Ελ Πάσο της Πολιτείας του Τέξας, ενόψει της σημερινής Ημέρας της Γυναίκας.   Οι διαδηλώτριες τοποθέτησαν έναν ροζ σταυρό στη μια πλευρά της γέφυρας, πριν πάνε σε βαμβακοχώραφο όπου είχαν βρεθεί τα πτώματα οκτώ νεαρών γυναικών που έπεσαν θύματα δολοφόνων.   Οι γυναίκες που πήραν μέρος στην κινητοποίηση κατήγγειλαν το γεγονός ότι ήδη πάνω από 30 γυναίκες έχουν δολοφονηθεί από την αρχή της χρονιάς στην Πολιτεία Τσιουάουα, ανάμεσά τους 15 μόνο στη Χουάρες.   Η πόλη μετράει πάνω από 1.100 γυναικοκτονίες από το 2000 - κατά συντηρητικούς υπολογισμούς.   Στις αρχές της δεκαετίας του 1990, η Σιουδάδ Χουάρες είχε αποκτήσει το προσωνύμιο «παγκόσμια πρωτεύουσα του εγκλήματος».   Τα εγκλήματα στοχοθετούσαν ιδίως γυναίκες, συμπεριλαμβανομένων 1.500 και πλέον φόνων γυναικών, κατά εκτιμήσεις μη κυβερνητικών οργανώσεων.   Επρόκειτο πολύ συχνά για νεαρές, φτωχές εργάτριες που δούλευαν σε διάφορες βιομηχανικές μονάδες συναρμολόγησης - τις λεγόμενες μακιλαδόρας - στη Χουάρες, όπου πολλές μεγάλες εταιρείες είχαν εγκαταστήσει εργοστάσια για να αξιοποιήσουν τα φθηνά εργατικά χέρια και τους ιδιαίτερα ευνοϊκούς όρους που τους προσφέρονταν σε μια πόλη ακριβώς δίπλα στις ΗΠΑ.   Τα πτώματα πολύ συχνά μεταφέρονταν κι εγκαταλείπονταν στην έρημο.   Χιλιάδες άλλες γυναίκες απλά εξαφανίστηκαν.   Στο Μεξικό καταγράφονται κατά μέσον όρο 7,5 εγκλήματα αυτού του είδους καθημερινά, κατά στοιχεία του Οργανισμού Ηνωμένων Εθνών και της μεξικανικής κυβέρνησης. Και το κύμα των φόνων γυναικών γνωρίζει ξανά έξαρση από το 2016 και μετά, σύμφωνα με τον ΟΗΕ.   Το 2016, στο Μεξικό καταγράφηκαν 2.746 φόνοι γυναικών, έναντι 2.324 το 2015 (+18%).   Δεν έχουν ακόμη δοθεί στη δημοσιότητα επίσημα στοιχεία για το 2017, ωστόσο ορισμένες εκτιμήσεις κάνουν λόγο για 1.966 φόνους.   Πηγή: ΑΠΕ-ΜΠΕ - AFP"" "" Διαμαρτυρία ενάντια στις δολοφονίες γυναικών στη Χουάρες - Σε έξαρση το κύμα γυναικοκτονιών στο Μεξικό"" ""2022-01-08 17:33:05.818805""",240,Γυναικοκτονία,1,269,2022-01-10T12:29:01.917421Z,2022-01-10T12:29:01.917459Z,6.655
"""Αποφασισμένοι να αλλάξουν το επίθετο της Λυδίας, της κόρης της δολοφονημένης από τον σύζυγό της Καρολάιν Κράουτς, φέρεται να είναι οι γονείς της.  Σύμφωνα με ρεπορτάζ της Κέλλυς Χεινοπώρου στον ΑΝΤ1, η μητέρα της Καρολάιν, Σούζαν ήδη έχει μιλήσει με τους δικηγόρους τής οικογένειας και η διαδικασία αναμένεται να γίνει μετά τη δίκη.  Για την πρόθεσή τους ο καθ'ομολογίαν δολοφόνος, Μπάμπης Αναγνωστόπουλος ενημερώθηκε από τα μέσα ενημέρωσης μέσα στη φυλακή.   Όπως ανέφερε συγκρατούμενός του στη δημοσιογράφο του ΑΝΤ1, επρόκειτο για μια εξέλιξη που ο ίδιος δεν περίμενε, ιδίως μετά την υποχώρηση των γονιών του από το αίτημα επιμέλειας της Λυδίας.    «Αρχικά, έμαθε την αλλαγή επιθέτου από τα Μέσα και εξοργίστηκε, δεν περίμενε τέτοια εξέλιξη. Ειδικά μετά την απόσυρση των γονιών του από το δικαστήριο της συνεπιμέλειας της μικρής» ανέφερε χαρακτηριστικά ο συγκρατούμενός του, συμπληρώνοντας πως «Είναι στεναχωρημένος και δεν θέλει η κόρη του να μην έχει το όνομά του. Την αγαπάει πολύ. Είναι καταρρακωμένος». "" "" Γλυκά Νερά: Αποφασισμένοι να αλλάξουν το επίθετο της εγγονής τους οι γονείς της δολοφονημένης Καρολάιν"" ""2022-01-08 17:33:05.818805""",239,Γυναικοκτονία,1,268,2022-01-10T12:28:55.009801Z,2022-01-10T12:28:55.009836Z,7.067
"""Σχεδόν μία στις πέντε, από τις 102 γυναίκες που έχασαν τη ζωή τους πέρυσι στη Γαλλία, δολοφονημένες από τον νυν ή πρώην σύντροφό τους, είχε καταθέσει μήνυση εναντίον του για άσκηση βίας, σύμφωνα με στοιχεία για τις γυναικοκτονίες που δόθηκαν στη δημοσιότητα.    Το 35% των γυναικοκτονιών συνέβησαν ενώ τα θύματα είχαν ήδη υποστεί βία- σωματική, ψυχολογική ή σεξουαλική- από τον σύντροφό τους, σύμφωνα με την έρευνα που δημοσιοποίησε το υπουργείο Εσωτερικών της Γαλλίας.    Επίσης, το 18% των θυμάτων είχαν καταθέσει μήνυση έπειτα από αυτά τα γεγονότα. Ο Γάλλος υπουργός Εσωτερικών, Ζεράρ Νταρμανέν, ανακοίνωσε την κατά προτεραιότητα επεξεργασία των μηνύσεων για ενδοοικογενειακή βία, όπως και ότι θα οριστεί αξιωματικός ειδικευμένος σε αυτά τα περιστατικά σε κάθε αστυνομικό τμήμα και μονάδα.   Ο αριθμός των θανάτων από ενδοοικογενειακή βία πέρυσι- 102 γυναίκες, 23 άνδρες- ήταν ο πιο χαμηλός των τελευταίων 15 ετών, έπειτα από ένα «μαύρο» 2019, κατά το οποίο καταγράφηκαν 146 γυναικοκτονίες.    Στο ένα τρίτο των δολοφονιών- ανεξαρτήτως φύλου- ο δράστης έκανε χρήση πυροβόλου όπλου. Η συντριπτική πλειονότητα (86%) των εγκλημάτων συνέβησαν στο σπίτι, του θύματος ή του δράστη. Σχεδόν το ένα τέταρτο (24%) έλαβαν χώρα στο πλαίσιο χωρισμού.   Οι δράστες ήταν στη συντριπτική πλειονότητά τους άνδρες (82%) Γάλλοι υπήκοοι, ηλικίας 30-49 ετών (43%) ή άνω των 70 ετών (22%), άνεργοι ή συνταξιούχοι (66%). Οι γυναίκες που έχασαν τη ζωή τους ήταν στην πλειονότητά τους ηλικίας 30-49 ετών (40%) ή άνω των 70 ετών (21%). Στις μισές και πλέον περιπτώσεις (52%) είχαν καταναλωθεί ναρκωτικά, ψυχοτρόπες ουσίες ή αλκοόλ από τον δράστη ή το θύμα.    Με πληροφορίες από ΑΠΕ/ AFP"" "" Γαλλία: 102 γυναικοκτονίες πέρυσι, το 18% των θυμάτων είχαν καταθέσει μήνυση κατά του δράστη"" ""2022-01-08 17:33:05.818805""",238,Γυναικοκτονία,1,267,2022-01-10T12:28:47.721480Z,2022-01-10T12:28:47.721520Z,5.75
"""Ρίγη συγκίνησης προκάλεσε η μητέρα της Γαρυφαλλιάς Ψαρράκου που δολοφονήθηκε από το σύντροφό της στη Φολέγανδρο.   Η μητέρα της 26χρονης παρέλαβε το μεταπτυχιακό δίπλωμα της κόρης της στη Φαρμακευτική Σχολή του ΕΚΠΑ στο πλαίσιο εκδήλωσης για τις «Γυναικοκτονίες» που διοργανώθηκε στη μνήμη της.   «Πολυαγαπημένη μου Γαρυφαλλιά, σήμερα βρισκόμαστε εδώ για να σε τιμήσουμε. Σήμερα παίρνεις το μεταπτυχιακό σου αγαπημένο μου παιδί. Νιώθω πως ό,τι και να πω είναι λίγο για εσένα, με πλημμυρίζουν τόσα συναισθήματα και σκέψεις, τόσες αναμνήσεις, εικόνες, γέλια, μυρωδιές, αγκαλιές. Πώς να σας τα κάνω όλα αυτά λέξεις; Πώς να τα κάνω λόγια να σας τα πω;», είπε μεταξύ άλλων η μητέρα της 26χρονης.   «Ήσουν πάντα ταπεινή, χαμηλών τόνων αλλά με ένα πανίσχυρο όπλο: το χαμόγελό σου, την ευγένειά σου, την καλοσύνη σου. Θυμάμαι τον κόπο σου, την προθυμία σου και την αστείρευτη αγάπη γι' αυτό που έκανες. Πάντα ήσουν ένας στρατιώτης για την επιστήμη σου. Κάποιες φορές σε κοιτούσα κρυφά από την πόρτα. Ήσουν σκυμμένη σε ένα γραφείο, χαμένη ανάμεσα στα βιβλία σου. Κοίτα Γαρυφαλλιά μου, τα κατάφερες κορίτσι μου. Είμαι τόσο περήφανη για εσένα. Όλοι είμαστε. Ακόμη κι από εκεί ψηλά που είσαι μάς στέλνεις δώρα κορίτσι μου. Ακόμη και από εδώ που είμαι σου στέλνω την αγάπη μου εκεί στους καθαρούς ουρανούς που βρίσκεσαι. Η αγάπη μου για εσένα είναι τόσο μεγάλη και δυνατή που ξεπερνά τον πόνο μου πραγματικά. Αυτό μου άφησες παιδί μου αγάπη και φως και δυνάμεις στα λόγια μου».   «Έφυγες για ένα ταξίδι χωρίς επιστροφή, χωρίς να το έχεις επιλέξει. Τόσο βίαιος ο τρόπος και τόσο φωτεινός ο δρόμος του παραδείσου. Ένα φως είσαι και εσύ ανάμεσα σε αγγέλους. Ένα φως που δεν στάθηκε αρκετό να σε γλιτώσει από το σκοτάδι αυτού του δολοφόνου. Μακάρι αυτός ο άνανδρος να έπαιρνε λίγο από το φως σου και το αγγελικό σου βλέμμα και να έσωζε την ψυχή του κι εσένα. Κι εγώ εδώ κορίτσι μου συνεχίζω το ταξίδι, θα προχωράω για πάντα. Μα πάντα κάτι θα μου λείπει: η παρουσία σου άγγελε μου. Ήταν τόσο άδικο αυτό για εσένα. Τόσο άδικο. Ακόμη δεν έχω καταλάβει πώς έφυγες παιδί μου. Ακόμα. Σου υπόσχομαι Γαρυφαλλιά μου να είμαι δυνατή. Πάντα έτσι με έλεγες δυνατή. Μαζί με τον πατέρα σου σου δίνουμε μία υπόσχεση: να σε τιμούμε πάντα και θα σε κρατάμε φυλαχτό μας στην καρδιά μας».   Ακούστε στο 55.31 τη μητέρα της Γαρυφαλλιάς      "" "" «Κοίτα, τα κατάφερες κορίτσι μου»: Η μητέρα της Γαρυφαλλιάς παρέλαβε το μεταπτυχιακό της δολοφονημένης κόρης"" ""2022-01-08 17:33:05.818805""",236,Γυναικοκτονία,1,265,2022-01-10T12:28:35.852898Z,2022-01-10T12:28:35.852934Z,10.404
"""Οργή στην Τουρκία έχει προκαλέσει η δολοφονία μιας γυναίκας στη μέση του δρόμου, από έναν άνδρα που επέλεξε το θύμα του τυχαία και την σκότωσε με σπαθί σαμουράι, στην Κωνσταντινούπολη.    Το βράδυ της 9ης Νοεμβρίου, η 28χρονη αρχιτέκτοντας Başak Cengiz περπατούσε ανυποψίαστη στην οικιστική περιοχή του Ατασεχίρ όταν ο Can Göktuğ Boz την πλησίασε πισώπλατα, την πλεύρισε από τα δεξιά και, αιφνιδιάζοντάς την, την μαχαίρωσε επανειλημμένα με το σπαθί. Το θύμα, σωριάστηκε στο πεζοδρόμιο τραυματισμένο θανάσιμα, με κάμερες ασφαλείας να καταγράφουν τη στιγμή.    Ο ύποπτος το έβαλε στα πόδια μαζί με το σπαθί του με λάμα 75 εκατοστών, ενώ η Cengiz αφέθηκε αιμόφυρτη και αβοήθητη στο σημείο. Μεταφέρθηκε αργότερα στο νοσοκομείο αλλά, παρά τις προσπάθειες των γιατρών, υπέκυψε στα πολλαπλά τραύματά της.    Με τη βοήθεια του βίντεο, οι αρχές ταυτοποίησαν τον 27χρονο φοιτητή και γρήγορα τον έθεσαν υπό κράτηση. Σύμφωνα με αστυνομικές πηγές που επικαλείται η Hurriyet, o Boz «με περισσή ψυχραιμία» περιέγραψε το έγκλημά του στην τρισέλιδη κατάθεσή του. Όπως ομολόγησε, αποφάσισε να σκοτώσει μια γυναίκα την ώρα που έβγαινε από το σπίτι του σε περίπτωση που του ήταν πιο δύσκολο να σκοτώσει κάποιον άνδρα λόγω αντίστασης.    Ο δολοφόνος με το σπαθί συνελήφθη στις 10 Νοεμβρίου. Στην έφοδο που έκαναν οι αστυνομικοί στο σπίτι του βρήκαν 15 διαφορετικά εργαλεία κοπής. Κομμάτια ενός «μανιφέστου» για την διάπραξη του εγκλήματος, επίσης εντοπίστηκαν σε διάφορες σελίδες.    Μιλώντας στο ειδησεογραφικό πρακτορείο Demirören, οι γείτονες είπαν πως ο δολοφόνος είχε ασυνήθιστη συμπεριφορά και πρόσφατα είχε απειλήσει ένα παιδί, επιδεικνύοντας το σπαθί του. Στο παρελθόν είχε λάβει αγωγή για χρήση ναρκωτικών και δεχόταν ψυχολογική υποστήριξη επί πέντε χρόνια. Ωστόσο είχε να συμβουλευτεί οποιονδήποτε γιατρό εδώ και τρία χρόνια.    Η Cengiz δεν ήταν καν κάτοικος Κωνσταντινούπολης και έμενε στην Άγκυρα. Είχε έρθει στην πόλη για ένα έργο μιας κατασκευαστικής εταιρείας. Ήταν προγραμματισμένο να επιστρέψει στην πόλη της μία ημέρα μετά.    Η σορός της ενταφιάστηκε σε κοιμητήριο της τουρκικής πρωτεύουσας χθες. Η υπόθεση της στυγνής δολοφονίας της έχει προκαλέσει κύμα οργής και κατακραυγής στα social media της χώρας. Μέσα στο 2021, τουλάχιστον 309 γυναίκες έχουν σκοτωθεί στην γειτονική χώρα σύμφωνα με στοιχεία οργάνωσης που επικαλείται η τουρκική εφημερίδα.    Με πληροφορίες από Hurriyet"" "" Διάλεξε μια γυναίκα στην τύχη και τη σκότωσε με σπαθί σαμουράι - Οργή και πένθος στην Τουρκία"" ""2022-01-08 17:33:05.818805""",235,Γυναικοκτονία,1,264,2022-01-10T12:28:25.209117Z,2022-01-10T12:28:25.209151Z,4.62
"""«Νιώθω να πνίγομαι... με προσβάλλει, με κακομεταχειρίζεται, ξεσπάει πάνω μου και δεν μπορώ καν να βγω από το σπίτι... αυτά όλα μπροστά στο παιδί... πήρα στην αστυνομία, μου είπαν κάνε υπομονή κι άμα συνεχίσει το βλέπουμε, όμως φοβάμαι...». Η παραπάνω ανώνυμη μαρτυρία αποτυπώνει μια από τις αθέατες, τις πονεμένες πλευρές της καραντίνας που αφορά ανθρώπους οι οποίοι μπορεί να βρίσκονται μεν κάτω από κάποια στέγη, αυτή όμως πολύ απέχει από το να χαρακτηριστεί ασφαλής.   Διότι η καραντίνα είναι μεν αποτελεσματική ως προς την αποφυγή της μετάδοσης μιας λοιμώδους νόσου, μπορεί όμως να αποβεί ψυχοσωματικά επιβλαβής έως και εγκληματική, κυρίως για γυναίκες, παιδιά και ΛΟΑΤΚΙ+ άτομα νεότερων, κατά βάση, ηλικιών –διότι και αυτές οι περιπτώσεις συνιστούν έμφυλη βία–, τα οποία από χρεία ή ανάγκη συγκατοικούν στον ίδιο χώρο με βίαιους συντρόφους, συζύγους ή συγγενείς. Πόσο μάλλον όταν αδυνατούν όχι μόνο να ξεφύγουν έστω για λίγο αλλά ούτε καν να απομονωθούν ώστε να αναζητήσουν βοήθεια από το τηλέφωνο ή το Διαδίκτυο – σημαντικό ρόλο μπορεί να παίξει εδώ η συνδρομή φίλων, γειτόνων ή άλλων συγγενών που γνωρίζουν την κατάσταση και προθυμοποιούνται να την επικοινωνήσουν. Η δυσάρεστη αυτή πραγματικότητα-«παρενέργεια» ισχύει στις περισσότερες χώρες με καθεστώς lockdown, με το φαινόμενο να έχει λάβει σε κάποιες από αυτές ανησυχητικές διαστάσεις, αναγκάζοντας τον ίδιο τον γενικό γραμματέα του ΟΗΕ Αντόνιο Γκουτιέρες να απευθύνει παγκόσμια έκκληση για την προστασία των γυναικών και των νεαρών κοριτσιών στο σπίτι. Τη σοβαρότητα του ζητήματος επισήμανε και η Διεθνής Αμνηστία.   Στην Ελλάδα, όπου ήδη «τρέχουν» σχετικές καμπάνιες τόσο από τη Γενική Γραμματεία Οικογενειακής Πολιτικής και Ισότητας των Φύλων (ΓΓΙΦ) και το Κέντρο Ερευνών για Θέματα Ισότητας (ο λόγος για το βίντεο «Μένουμε σπίτι αλλά δεν μένουμε σιωπηλές») όσο κι από γυναικείες συλλογικότητες, τα πράγματα δεν είναι ακόμα –ή δεν φαίνονται, με δεδομένες τις δυσκολίες αποτύπωσης στις παρούσες συνθήκες– τόσο τραγικά, αυτό όμως καθόλου δεν συνεπάγεται χαλαρότητα. Απόδειξη, η διπλή γυναικοκτονία που τελέστηκε στην Κηφισιά εν μέσω καραντίνας και μάλιστα από αστυνομικό.   Υπάρχουν κιόλας καταγγελίες ότι αστυνομικά όργανα αρνούνται να παραλάβουν μηνύσεις ή κωλυσιεργούν, παρότι η ΕΛΑΣ σύστησε από πέρσι ειδικό τμήμα αντιμετώπισης της ενδοοικογενειακής βίας, ενώ και τα δικαστήρια υπολειτουργούν με τις εν λόγω υποθέσεις να μην περιλαμβάνονται στις κατεπείγουσες. Δεν έχει επιπλέον προβλεφθεί κανένα σχετικό έντυπο μετακίνησης ή κωδικός. Σύμφωνα με τη διαδικτυακή συνέντευξη Τύπου που παραχώρησαν από κοινού στις αρχές του μήνα το Ευρωπαϊκό Δίκτυο κατά της Βίας, η Γενική Γραμματεία Οικογενειακής Πολιτικής και Ισότητας των Φύλων (ΓΓΙΦ) και το Χαμόγελο του Παιδιού, για τον μήνα Μάρτιο καταγράφηκε 16.4% αύξηση κλήσεων στην τηλεφωνική γραμμή SOS - 15900 σε περιστατικά βίας κατά των γυναικών και 6.4% σε περιπτώσεις ενδοοικογενειακής βίας. Αύξηση κλήσεων παρατηρήθηκε και στη ΛΟΑΤΚΙ+ γραμμή ψυχολογικής υποστήριξης Δίπλα σου - 11528.   Υπάρχει, εντούτοις, και μια θετική πλευρά σε όλο αυτό που σίγουρα θα χρησιμεύσει και για το «μετά»: Η ανάδειξη των πολλών διαφορετικών παραμέτρων που χρειάζεται να λαμβάνει υπόψη τόσο η Πολιτεία, όσο και η κοινωνία όταν αντιμετωπίζει τέτοια περιστατικά, κάποιες από τις οποίες ήταν μέχρι χτες αντιληπτές μόνο σε ανθρώπους που είτε τα συντρέχουν, είτε σχετίζονται άμεσα μαζί τους.     «Γνωρίζουμε ότι σε κάθε περίοδο κρίσης καθώς και σε χρονικά διαστήματα όπου το ζευγάρι περνάει περισσότερο χρόνο μαζί (π.χ. περίοδος εορτών) τα κρούσματα βίας αυξάνονται. Το ίδιο συμβαίνει και με την καραντίνα λόγω της πανδημίας. Η διαρκής τριβή ανασύρει ευκολότερα βίαιες συμπεριφορές, εντούτοις ένας άντρας που δεν είναι βίαιος δεν θα γίνει ξαφνικά εξαιτίας μιας δύσκολης κατάστασης. Εκείνος που ενδεχομένως θα γίνει πιο επιθετικός είναι ο άντρας που ήδη επέλεγε αυτό τον τρόπο να σχετίζεται με τη σύζυγο ή σύντροφό του» μου λένε από τη γραμμή 15900 που συνεχίζει κανονικά τη λειτουργία της, όλο το 24ωρο, 7 μέρες τη βδομάδα, ενώ απαντά πλέον και σε e-mails.   Κανονικά συνεχίζουν να λειτουργούν οι είκοσι ξενώνες για κακοποιημένες γυναίκες και τα 42 συμβουλευτικά κέντρα που βρίσκονται ανά την επικράτεια, το πόσο όμως αρκούν για να καλύψουν μια έξαρση του φαινομένου είναι ένα ερώτημα, καθώς οι ξενώνες ήδη στεγάζουν αρκετές και δύσκολα (λόγω και των απαιτούμενων διαδικασιών) δέχονται νέες περιπτώσεις, καθώς αναφέρουν γυναικείες συλλογικότητες. Η πίεση πάντως φαίνεται να αποδίδει: ολοκληρώνοντας το ρεπορτάζ έμαθα ότι ο δήμος Αθηναίων ανακοίνωσε την παροχή δωρεάν νομικής βοήθειας (και ψυχοκοινωνικής υποστήριξης) στα θύματα ενδοοικογενειακής βίας σε συνεργασία με τη Διοτίμα. Aν και όλοι συμφωνούν ότι είναι ακόμα νωρίς να καταλήξουμε σε ασφαλή συμπεράσματα σχετικά με το πόσο έχουν αυξηθεί τα κρούσματα έμφυλης και ενδοοικογενειακής βίας –«ολοκληρωμένη εκτίμηση θα μας δώσει η στατιστική επεξεργασία των στοιχείων που καταγράφονται στη βάση δεδομένων της Γραμμής», μας λένε από το 15900–, τόσο η ΓΓΙΦ όσο και οι γυναικείες οργανώσεις καλούν τόσο τις γυναίκες όσο και τρίτα πρόσωπα να μη σιωπούν, να μη διστάζουν να καταγγέλλουν τις βίαιες συμπεριφορές που είτε υφίστανται, είτε πέφτουν στην αντίληψή τους.   Για όλα αυτά συζητήσαμε με τη Χαρά Χιόνη, υπεύθυνη νομικών υπηρεσιών του Κέντρου Γυναικείων Μελετών και Ερευνών «Διοτίμα», τη Στέλλα Καψαμπέλη, κοινωνική επιστήμονα, μέλος της φεμινιστικής συλλογικότητας «Καμία Ανοχή» και την Έλενα-Όλγα Χρηστίδη, ψυχολόγο, επόπτρια της ΛΟΑΤΚΙ+ γραμμής 11528 και επιστημονική υπεύθυνο του Orlando LGBT+   Δικηγόρος, υπεύθυνη νομικών υπηρεσιών του Κέντρου Γυναικείων Μελετών και Ερευνών «Διοτίμα»   Όπως συμβαίνει σε πολλές άλλες χώρες σε καραντίνα, έτσι και στην Ελλάδα παρατηρείται αύξηση των περιστατικών ενδοικογενειακής βίας, κάτι μάλλον αναμενόμενο. Λαμβάνουμε κι εμείς στη «Διοτίμα» αυξημένες κλήσεις αυτό τον καιρό, δεν είναι εντούτοις εύκολο να αποτυπωθεί αριθμητικά αυτό. Αφενός γιατί στη χώρα μας γενικότερα δεν τηρούνται στατιστικά στοιχεία για τέτοιες καταγγελίες με τον τρόπο που θα έπρεπε, μετράμε δηλαδή μόνο την κορυφή του παγόβουνου: Αγνοούμε π.χ. αν μια γυναίκα που εισήλθε χτυπημένη άσχημα σε νοσοκομείο –όπου ίσως και να κατέληξε– υπήρξε θύμα ενδοοικογενειακής βίας αλλά φοβήθηκε να το ομολογήσει.   Αφετέρου διότι είναι πολύ δύσκολο για μια γυναίκα που μένει πλέον αναγκαστικά με τον κακοποιητή στον ίδιο χώρο όλο το 24ωρο να επικοινωνήσει με μια γραμμή βοήθειας ή άλλη υπηρεσία. Υπάρχει βεβαίως η δυνατότητα αποστολής e-mail, και πάλι όμως είναι πρόβλημα για μια γυναίκα σε μια τέτοια κατάσταση να κάτσει να γράψει μια καταγγελία και να τη στείλει.   Χρειάζεται λοιπόν να βρεθούν άλλοι τρόποι, κάποια πιο εύχρηστη εφαρμογή με προδιατυπωμένα μηνύματα που να προειδοποιούν ότι κάτι δεν πάει καλά μέσα στο σπίτι. Πολύγλωσση μάλιστα ώστε να είναι εξίσου προσβάσιμη σε αλλοδαπές, σε μετανάστριες, σε γυναίκες πρόσφυγες κ.λπ. Αυτή είναι μάλιστα μια λύση και οικονομική και βιώσιμη. Βεβαίως, το πόσο αυξήθηκαν συνολικά τα κρούσματα ενδοοικογενειακής και έμφυλης βίας θα φανεί όταν λήξει η καραντίνα. Διότι, εντάξει, έρχεται μια κακοποιημένη γυναίκα ζητώντας βοήθεια και συμφωνεί να πάτε μαζί αμέσως στην αστυνομία, τι θα κάνει όμως μετά, πού θα καταφύγει, πού θα αφήσει τα παιδιά της, αν έχει; Τι θα συμπληρώσει στο ειδικό έντυπο μετακίνησης εφόσον δεν προβλέπεται κωδικός για τέτοιες περιπτώσεις; Ακόμα κι ένας έκτακτος νόμος οφείλει να μεριμνά για καταστάσεις που μπορεί να στοιχίσουν μέχρι ζωές. Ιδανικό θα ήταν να ακολουθείται η διαδικασία της αυτεπάγγελτης μήνυσης και του αυτοφώρου ώστε να μην ταλαιπωρείται περαιτέρω το θύμα.   Οι υφιστάμενοι ξενώνες και σχεδόν πλήρεις είναι και δεν δέχονται εύκολα επιπλέον άτομα εξαιτίας των μέτρων. Έχουν επίσης κλείσει τα ξενοδοχεία, μαζί κι αυτά όπου οι οργανώσεις μπορούσαμε να παρέχουμε προσωρινό καταφύγιο σε θύματα κακοποίησης. Αυτά μαζί με τους περιορισμούς στην κυκλοφορία δυσχεραίνουν πολύ την κατάσταση, ειδικά αν υπάρχουν και παιδιά στη μέση.   Υπάρχει έπειτα το εξής πρόβλημα, για να δεχτεί ένας ξενώνας μια γυναίκα πρέπει να έχει πριν υποβληθεί σε ορισμένες ιατρικές εξετάσεις, όμως τα νοσοκομεία δέχονται πλέον μόνο έκτακτα περιστατικά. Ζητούν επίσης τώρα και τεστ για Covid-19 αλλά φυσικά δεν μπορεί να πάει ο καθένας έτσι απλά να το κάνει, πόσο μάλλον σε μια τέτοια συνθήκη. Αν όμως δεν είναι πρακτικά εύκολο να ανοίξουν άμεσα νέοι χώροι, ας χρησιμοποιηθεί διεξοδικά το υπάρχον νομικό οπλοστάσιο ώστε στις πιο σοβαρές περιπτώσεις να απομακρύνεται ο κακοποιητής από την κοινή στέγη. Μια γυναίκα σε τέτοια θέση θα πρέπει καταρχάς να συνειδητοποιήσει ότι είναι επικίνδυνο να βρίσκεται εσώκλειστη στον ίδιο χώρο με κάποιον άνθρωπο –σύντροφο, σύζυγο, γονέα ή κηδεμόνα– που την κακοποιεί. Να μην το πάρει αψήφιστα, να αναζητήσει ψυχολογική ενδυνάμωση, νομική βοήθεια, ό,τι χρειαστεί, είτε μέσω τηλεδιάσκεψης είτε με e-mail, sms κ.λπ. ώστε να διαθέτει ένα «safe plan» που να μπορεί να ενεργοποιήσει όποτε νιώσει απειλή, ακόμα και πριν λήξει η καραντίνα. Αφήνοντας μια δυσάρεστη κατάσταση να εξελιχθεί, εκτίθεται σε ακραίες συμπεριφορές.   Πολλές γυναίκες, ξέρετε, υφίστανται υπομονετικά και επί μακρόν κακομεταχείρηση, περιμένοντας ο άλλος με τον καιρό να «ηρεμήσει». Πράγματι, σε φυσιολογικές συνθήκες η σωματική επιθετικότητα μπορεί να αργήσει να εκδηλωθεί, να περιορίζεται σε ψυχολογικό «πόλεμο». Σε περίοδο καραντίνας, όμως, που η πίεση και η τριβή ανάμεσα στα δύο μέρη ευνόητα αυξάνεται, συμβαίνει το αντίθετο και ο κίνδυνος κλιμάκωσης της βίας, ακόμα και εκτροχιασμού της δεν πρέπει να υποτιμάται.   Κοινωνική επιστήμονας, φεμινιστική συλλογικότητα «Καμία Ανοχή»   Όσο «τρέχουν» οι καμπάνιες κατά της έμφυλης και ενδοοικογενειακής βίας, τόσο η επίσημη όσο και γυναικείων οργανώσεων όπως η δική μας –κοντεύει ήδη τις 5.000 υπογραφές και που μαζί με τα αιτήματά μας θα κατατεθεί στη ΓΓΙΦ–, τόσο περισσότερο αναδεικνύεται το σοβαρό αυτό θέμα.   Εκτός από τις κλήσεις, στην «Καμία Ανοχή» έχουμε και σωρεία μηνυμάτων στην ιστοσελίδα μας αυτό τον καιρό από γυναίκες που ζητούν συμβουλές ή βοήθεια. Μας απευθύνονται όχι ως ειδικές, διότι βέβαια δεν είμαστε ούτε κι αναλαμβάνουμε τέτοιον ρόλο, αλλά επειδή μας εμπιστεύονται ώστε να τις παραπέμψουμε στις αρμόδιες υπηρεσίες, με όλα τα προβλήματα που μπορεί να έχουν αυτές σε αυτήν τη φάση.   Από πλευράς Πολιτείας υπάρχει μεν ένα ενδιαφέρον, εκκρεμούν όμως πολλά ζωτικά αιτήματα. Και ενώ τα αντανακλαστικά θεσμών και αρχών θα έπρεπε να είναι πολύ οξυμένα σε τέτοια ζητήματα, βλέπουμε να διοχετεύεται αλλού ο ζήλος τους και όχι στην άμεση συνδρομή των θυμάτων και τη σύλληψη των δραστών τέτοιων επιθέσεων. Επειδή είναι βέβαια δύσκολο για μια γυναίκα που κακοποιείται να απευθυνθεί σε δομές στήριξης σε συνθήκες καραντίνας, ζητάμε καταρχάς να δημιουργηθεί από το 15900 ένα «σχέδιο διαφυγής» σε περίπτωση άμεσης ανάγκης μέσω μιας ιντερνετικής εφαρμογής όπως το live chat συγχρονικής επικοινωνίας (help desk) που έχει ήδη εφαρμοστεί σε κάποιες χώρες. Να προβλεφθούν δηλαδή επιπλέον διέξοδοι ώστε να την ενθαρρύνουν να κάνει το πρώτο βήμα που είναι πολύ σημαντικό.   Υπάρχει όμως και το ζήτημα των γυναικών εκείνων που λόγω ηλικίας, κοινωνικών συνθηκών, μορφωτικού επιπέδου κ.λπ. έχουν ελάχιστη ή καθόλου εξοικείωση με την τεχνολογία. Πιθανόν να μην έχουν καν πρόσβαση στο Ίντερνετ. Προβλήματα παρόμοια με αυτά που ανέκυψαν και στις διαδικτυακές εκπαιδευτικές πλατφόρμες του υπουργείου Παιδείας. Εκεί θα πρέπει να αναζητηθούν άλλοι τρόποι, όπως μια δωρεάν υπηρεσία sms. Έχει επίσης δημιουργηθεί λόγω της καραντίνας μεγάλο πρόβλημα με την υποβολή μηνύσεων και την εφαρμογή ασφαλιστικών μέτρων σε κακοποιητές συντρόφους, συζύγους ή συγγενείς. Επιπλέον, ο/η δικηγόρος δεν μπορεί λόγω των μέτρων να είναι δίπλα για να τη στηρίξει στην κατάθεσή της στο αστυνομικό τμήμα, μένει δηλαδή ουσιαστικά χωρίς νομική αλλά και ψυχολογική υποστήριξη τη δύσκολη εκείνη ώρα.   Έχοντας στηρίξει ως συλλογικότητα πολλές τέτοιες υποθέσεις, γνωρίζουμε πόσο πιεστική μπορεί να γίνει η παρενόχληση από νυν ή και πρώην συντρόφους ή συζύγους. Μια κατάσταση διαρκούς εκφοβισμού που μπορεί να φτάσει και στη φυσική βία. Αλλά το θέμα είναι να προλάβουμε τέτοιες καταστάσεις, να αποτρέψουμε βιαιοπραγίες, να αποσοβήσουμε εγκλήματα.   Τα δικαστήρια εξετάζουν πλέον μόνο κατεπείγουσες υποθέσεις, όλα τα άλλα έχουν «παγώσει». Προβλήματα υπάρχουν και με τη διαδικασία του αυτόφωρου. Γι' αυτό και στα βασικά αιτήματά μας είναι η μη αναβολή δικαστικών υποθέσεων που αφορούν έμφυλη και ενδοοικογενειακή βία, με την τοποθέτηση αρμόδιων εισαγγελέων, καθώς επίσης η ουσιαστική ενεργοποίηση του τμήματος εκείνου της ΕΛΑΣ που ασχολείται με την ενδοοικογενειακή βία ενόψει των συνθηκών έκτακτης ανάγκης. Να σταματήσει να είναι η έμφυλη βία «άγνωστη λέξη» στα αστυνομικά τμήματα και τα δικαστήρια.   Οι ξενώνες που υπάρχουν δεν αρκούν, ούτε είναι εύκολο για μια γυναίκα σε αυτές τις συνθήκες να προβεί σε όλες τις ενέργειες που προαπαιτούνται για να γίνει δεκτή. Δεν είναι καν εύκολο να αποδείξει με κάποιο τρόπο ότι όντως κινδυνεύει, όπως της ζητούν. Γι' αυτό μιλάμε για επίταξη ξενοδοχειακών μονάδων και άλλων χώρων που να μπορούν να στεγάσουν κακοποιημένες γυναίκες, είτε μόνες ή μητέρες με παιδιά που πρέπει να απομακρυνθούν άμεσα από το σπίτι όπου ζουν. Σε κάθε περίπτωση, σημασία έχει να συνειδητοποιήσει κάθε γυναίκα στη θέση αυτή ότι δεν είναι μόνη κι ότι η φωνή της οφείλει και πρέπει να μπορεί να ακουστεί.   Μπορείτε να υπογράψετε στην καμπάνια κατά της έμφυλης και ενδοοικογενειακής βίας της συλλογικότητας «Καμία Ανοχή» εδώ.   Ψυχολόγος, επόπτρια της ΛΟΑΤΚΙ+ γραμμής 11528, επιστημονική υπεύθυνος του Orlando LGBT+   Ως επόπτρια του 11528 διαβεβαιώνω ότι η γραμμή συνεχίζει να λειτουργεί κανονικά, μόνο που πλέον δουλεύουμε από τα σπίτια μας και τα ραντεβού «κλείνονται» μέσω Skype. Αυτό που καταρχάς διαπιστώνουμε αυτό τον καιρό, είναι ακριβώς η δυσκολία να επικοινωνήσει μαζί μας κάποιο άτομο που χρειάζεται συμβουλές και συμπαράσταση. Αυτό διότι το lockdown καταργεί ουσιαστικά την ιδιωτικότητα, ειδικά όταν μιλάμε για περιορισμένους χώρους όπου υπάρχει συγκατοίκηση με κακοποιητική οικογένεια ή ακόμα και με κακοποιητή σύντροφο, αν και δεν έχουμε καταγράψει ευτυχώς το διάστημα αυτό τέτοια περιστατικά.   Έχουμε, όμως, αρκετές κλήσεις που αφορούν άσκηση ψυχολογικής ή και σωματικής βίας λόγω σεξουαλικού προσανατολισμού ή ταυτότητας φύλου, από νέους κυρίως ανθρώπους που ακόμα κι αν είναι ενήλικες συμβιώνουν κατ' ανάγκη ή υποχρεωτικά στην ίδια στέγη με τους οικείους τους – κάτι που φυσικά γίνεται πιο ανυπόφορο σε συνθήκες καραντίνας, αν υπάρχει πρόβλημα στη σχέση τους. Υπάρχουν επίσης άτομα που προέρχονται από κακοποιητικά περιβάλλοντα στα οποία υποχρεώθηκαν λόγω των έκτακτων μέτρων να επιστρέψουν, όπως φοιτητές ή φοιτήτριες από επαρχία. Άνθρωποι πάλι που έκαναν θεραπευτικές συνεδρίες διαδικτυακά, τις διέκοψαν απότομα αυτήν την περίοδο καθώς δεν είναι «out» στα σπίτια τους, ούτε έχουν τρόπο να απομονωθούν ώστε να τις συνεχίσουν απρόσκοπτα.   Δεν έχουμε έπειτα δυστυχώς στην Ελλάδα κάποιον χώρο-καταφύγιο όπου να παραπέμπονται οι πιο σοβαρές περιπτώσεις, κάτι που αποτελεί ένα γενικότερο πρόβλημα. Αν, εντούτοις, η επικοινωνία μέσω ή τηλεφώνου δεν είναι εφικτή, όπως όλοι οι συνάδελφοι που ασχολούνται με την ενδοοικογενειακή βία έτσι κι εμείς παροτρύνουμε τα άτομα που βρίσκονται σε ανάγκη να επικοινωνούν μαζί μας με οποιονδήποτε τρόπο, sms, e-mail κ.λπ., είμαστε επίσης πρόθυμοι να συνδράμουμε όπως μπορούμε, αν χρειαστεί κάποια άμεση παρέμβαση. Να σημειώσω, τέλος, ότι όπως έπραξαν και άλλες αντίστοιχες οργανώσεις στο εξωτερικό που εστιάζουν στον τομέα της ψυχικής υγείας, έτσι και το Orlando LGBT+ κυκλοφόρησε πρόσφατα έναν οδηγό αυτοφροντίδας για ΛΟΑΤΚΙ+ άτομα, ο οποίος αναφέρεται ακριβώς στα ζητήματα που προκύπτουν εξαιτίας της καραντίνας και είναι διαθέσιμος στην ιστοσελίδα μας."" "" Όχι άλλες «κραυγές στη σιωπή»: Η έμφυλη και ενδοοικογενειακή βία την εποχή της καραντίνας"" ""2022-01-08 17:33:05.818805""",234,Γυναικοκτονία,1,263,2022-01-10T12:28:20.014571Z,2022-01-10T12:28:20.014605Z,16.96
"""Μέχρι θανάτου μαχαίρωσε την 35χρονη σύντροφό του, Μίντι Σίνγκερ, ο Έλληνας ομογενής στις ΗΠΑ, Πίτερ Οικονόμου.   Όπως μεταδίδει το People, ο 37χρονος ομογενής κατηγορείται για ανθρωποκτονία δευτέρου βαθμού και οπλοκατοχή τετάρτου βαθμού για τον θάνατο της Σίνγκερ, σύμφωνα με ανακοίνωση από το γραφείο του εισαγγελέα της κομητείας του Κουίνς.   Προσοχή, ακολουθούν περιγραφές που ενδέχεται να ενοχλήσουν κάποιους από τους αναγνώστες.    Σύμφωνα με τη δικογραφία, η Σίνγκερ χτυπήθηκε στο κεφάλι με αμβλύ αντικείμενο και μαχαιρώθηκε πολλές φορές γύρω από τον λαιμό και τον κορμό. Το θύμα να δέχθηκε μαχαιριές στα οπίσθιά με ένα σπαθί και στο στήθος με ένα κατσαβίδι.      Το έγκλημα αποκαλύφθηκε όταν η μητέρα του Οικονόμου επισκέφτηκε το διαμέρισμά του για να τον ελέγξει, και εκείνος της χτύπησε το κεφάλι στην πόρτα, καλώντας στη συνέχεια το 911, σύμφωνα με πηγές του NYPD που επικαλείται η New York Daily News.   Η αστυνομία λέει ότι ο Οικονόμου επινόησε μια ιστορία, υποστηρίζοντας στον εκπρόσωπο του 911 ότι κακοποιοί που προσποιούνταν στους αστυνομικούς επιχείρησαν να διαρρήξουν το διαμέρισμά του. Η Daily News, επικαλούμενη αστυνομικές πηγές, αναφέρει ότι ο Οικονόμου είπε στους αστυνομικούς ότι η Σίνγκερ ήταν «στη ντουλάπα».   Ένας γείτονας κατέθεσε ο Οικονόμου πάλεψε με τους αστυνομικούς που προσπαθούσαν να τον βάλουν μέσα σε αυτοκίνητο και έσπασε ένα παράθυρο.   Μια σελίδα GoFundMe έχει δημιουργηθεί για να βοηθήσει στην πληρωμή των εξόδων κηδείας της Σίνγκερ. «Η Μίντι ήταν μια καταπληκτική γυναίκα που έζησε τη ζωή έντονα και αγαπούσε πολύ τους φίλους της», αναφέρει η σελίδα. «Ήταν πραγματική έμπνευση για τον χαρούμενο τρόπο ζωής της, ζώντας κάθε στιγμή», προσθέτει.   "" "" Νέα Υόρκη: Έλληνας ομογενής σκότωσε την σύντροφό του με σπαθί και ισχυρίστηκε ότι έγινε ληστεία"" ""2022-01-08 17:33:05.818805""",233,Γυναικοκτονία,1,262,2022-01-10T12:28:02.802316Z,2022-01-10T12:28:02.802375Z,12.261
"""Στο εδώλιο του Μικτού Ορκωτού Δικαστηρίου θα καθίσει ο Μπάμπης Αναγνωστόπουλος, ο καθ΄ομολογίαν δολοφόνος της 20χρονης συζύγου του, Καρολάιν Κράουτς, μέσα στο σπίτι τους στα Γλυκά Νερά.   Με βούλευμα που εξέδωσε σήμερα το Συμβουλίου Πλημμελειοδικών της Αθήνας, ο 33χρονος προφυλακισμένος παραπέμπεται σε δίκη για δύο κακουργήματα και δύο πλημμελήματα.   Συγκεκριμένα παραπέμπεται για ανθρωποκτονία από πρόθεση τελεσθείσα σε ήρεμη ψυχική κατάσταση και κακοποίηση ζώου και ψευδή καταγγελία, επειδή κατέστησε άλλους ύποπτους των πράξεών του και ψευδή κατάθεση κατ’ εξακολούθηση.   Οι δικαστές υιοθέτησαν ομόφωνα την πρόταση του εισαγγελέα Γιώργου Νούλη, που κατατέθηκε τον Νοέμβριο.    Στην 24σελιδη πρότασή του, σύμφωνα με το Πρώτο Θέμα, ο εισαγγελικός λειτουργός είχε περιγράψει καρέ-καρέ το σκηνικό του εγκλήματος που στήθηκε από τον κατηγορούμενο στα Γλυκά Νερά χαρακτηρίζοντάς τον ψύχραιμο, επικίνδυνο και ανάλγητο.   Σύμφωνα με την εισαγγελική πρόταση ο 33χρονος χειραγωγούσε και ήλεγχε την Καρολάιν.   Στην πρότασή του ο εισαγγελέας επικαλέστηκε και την κατάθεση συμβούλου ψυχικής υγείας που επισκέπτονταν το ζευγάρι, σύμφωνα με την οποία η νεαρή γυναίκα «βίωνε ως εγκλεισμό την σχέση της με τον κατηγορούμενο» και «διακατεχόταν ενόψει και της ηλικιακής τους διαφοράς από σύνδρομο «συνεξάρτησης»» από τον προφυλακισμένο πιλότο «(αποδοχή του προσώπου αλλά απόρριψη του ατόμου του)»."" "" Γλυκά Νερά: Παραπέμπεται σε δίκη ο Μπάμπης Αναγνωστόπουλος"" ""2022-01-08 17:33:05.818805""",232,Γυναικοκτονία,1,261,2022-01-10T12:27:50.312972Z,2022-01-10T12:27:50.313004Z,4.48
"""«Σκληρός Αλβανός στη μεζονέτα της κτηνωδίας», «Ξεσκονίζουν Γεωργιανό για τη δολοφονία»,«Σεσημασμένοι αλλοδαποί οι δολοφόνοι στα Γλυκά Νερά», «Ο ανεξέλεγκτος λαθροεποικισμός επιφέρει ασύλληπτη βαρβαρότητα και εισαγόμενη εγκληματικότητα».   Τέσσερα ενδεικτικά πρωτοσέλιδα που αυτούσια ή σε παραλλαγές έπαιξαν στα περισσότερα κανάλια και αναπαρήχθησαν στη νιοστή στα σόσιαλ μίντια δημιουργώντας κλίμα λίγο προτού ο 32χρονος πιλότος Μπάμπης Αναγνωστόπουλος, σύζυγος της μόλις 20χρονης Καρολάιν Κράουτς, ομολογήσει το αποτρόπαιο και λεπτομερώς σχεδιασμένο έγκλημα που διέπραξε, μπροστά μάλιστα στο μωρό τους που δεν έχει καν χρονίσει.   Ένα κλίμα που επωαζόταν κοντά σαράντα μέρες τώρα με ξενοφοβικά και ρατσιστικά παραληρήματα κι αιτήματα για περισσότερη αστυνόμευση, ακόμα σκληρότερη μεταναστευτική πολιτική, ακόμα περισσότερη εθνοκαπηλεία εφόσον «η έξαρση της εγκληματικότητας οφείλεται, σε μεγάλο βαθμό, στην εισροή στην ελληνική κοινωνία πληθυσμών οι οποίοι δεν ασπάζονται τις ίδιες αξίες με τον Έλληνα, δεν έχουν την ίδια εκπαίδευση», όπως έσπευσε να δηλώσει όχι ο ηγέτης κάποιου ακροδεξιού μορφώματος αλλά η ίδια η πρόεδρος της Ένωσης Εισαγγελέων και αντιεισαγγελέας του Αρείου Πάγου Άννα Ζαΐρη, υποπίπτοντας σε ένα απαράδεκτο για θεσμικό πρόσωπο ρατσιστικό ατόπημα.   Δεν ξέρω πόσοι πέσανε από τα σύννεφα όταν αποκαλύφθηκε η αλήθεια –πολλοί κιόλας αναρωτηθήκαμε γιατί η αστυνομία άφησε τον δολοφόνο να πάει στην κηδεία του θύματος υποδυόμενος τον χαροκαμένο χήρο μπροστά στους γονείς της κοπέλας εφόσον ήδη διέθετε αδιάσειστα στοιχεία–, καθώς το αφήγημα του πιλότου «έμπαζε» εξαρχής ακόμα και για αφελείς, αλλά έστω.   Ούτε βέβαια θέλω να φανταστώ τι θα γινόταν αν ο δράστης μιας ακόμα στυγερής γυναικοκτονίας ήταν πράγματι αλλοδαπός και με τέτοια διαφορά ηλικίας. Όχι γιατί δεν υπάρχουν αλλοδαποί κακοποιοί (και με το να υποβαθμίζει σκόπιμα κανείς τέτοιες περιπτώσεις εξυπηρετεί, εντέλει, την ακροδεξιά ατζέντα) αλλά επειδή μόνο τότε ο μέσος «Ελληνάρας» αγανακτεί επιστρατεύοντας την αρχή της συλλογικής ευθύνης, παρότι στη βαριά ιδίως εγκληματικότητα τα πρωτεία τα έχουν πατριώτες, σύμφωνα και με τα επίσημα στοιχεία.     Ο ξένος Τύπος πάντως, ιδίως ο βρετανικός καθότι η άτυχη Καρολάιν ειχε βρετανική υπηκοότητα, πλήρωσε τους λογής «ελληνόψυχους» με το ίδιο νόμισμα, αναφερόμενος εμφατικά στον «Έλληνα σύζυγο».   Το γεγονός, ωστόσο, ότι οι περίφημες «αξίες του Έλληνα» και η «ανώτερη» εκπαίδευσή του γίνανε μπουχός δεν εμπόδισε πολλά μέσα και πολλούς χρήστες των σόσιαλ μίντια να συνεχίσουν να «χαϊδεύουν» τον δράστη προσπαθώντας να βρουν κάθε πιθανή και απίθανη δικαιολογία για το φονικό, μιλώντας για «έγκλημα πάθους», «ζήλια» και «θόλωμα», ενοχοποιώντας το θύμα, επιχειρώντας σπέκουλα ακόμα και με το ημερολόγιο της άτυχης κοπέλας που ουδείς γνωρίζει πώς διέρρευσε στα ΜΜΕ και γιατί δεν επενέβη ακόμα εισαγγελέας γι’ αυτό.   Όχι, ο «Μπάμπης είναι όμορφος, επιτυχημένος», «τύπος και υπογραμμός», δεν θα έκανε ποτέ κάτι τέτοιο, σίγουρα αυτή η «μέγαιρα» ευθύνεται που «του είχε κάνει τη ζωή κόλαση», άσε που ήταν και μισή Φιλιππινέζα, «από άτιμη φυλή που δεν κάνει για τη δημιουργία οικογένειας».   Ο «Μπάμπης», που την είχε στο κατόπι από ανήλικη, που την παντρεύτηκε στα 18 της και την κρατούσε έκτοτε ουσιαστικά έγκλειστη σε ένα «χρυσό κλουβί», που ακόμα και στις συνεδρίες της Καρολάιν με κείνη την απατεώνισσα, καθώς φάνηκε, ψυχολόγο ήταν εκεί, μπάστακας, που όταν η νέα γυναίκα έκανε σαφή την πρόθεσή της να δει τη ζωή της αλλιώς, της την αφαίρεσε πιστός στο πατριαρχικό ιδιοκτησιακό πρόταγμα «αν δεν σε έχω εγώ, δεν θα σε έχει κανένας». Ένα πρόταγμα που κάνει τη φυγή από τον κακοποιητή/υποψήφιο δολοφόνο πολύ πιο δύσκολη υπόθεση από όσο την παρουσιάζουν άνθρωποι που όχι μόνο δεν βρέθηκαν ποτέ σε μια τέτοια θέση αλλά δεν μπορούν καν –ούτε και θέλουν– να τη φανταστούν.   Το «νέο αυτό παιδί» που απλώς στάθηκε «βλάκας» κατά τον μόνιμο (άλλος, αλήθεια, δεν υπάρχει;) συνδικαλιστικό εκπρόσωπο της ΕΛ.ΑΣ. και γνωστό «τηλεμαϊντανό», που φρόντισε μάλιστα να δώσει και συμβουλές στον επόμενο υποψήφιο γυναικοκτόνο λέγοντας πως «εάν (ο δράστης) έπαιρνε τηλέφωνο την αστυνομία, δεν θα πήγαινε ούτε τέσσερα χρόνια φυλακή γιατί θα πήγαινε εν βρασμώ ψυχής, σε ενδοοικογενειακό καυγά και με πρότερο έντιμο βίο».   Ναι, ωραία, διατάχθηκε ΕΔΕ γι΄αυτό το «μαργαριτάρι», δεν είναι όμως η πρώτη φορά που συμβαίνει αυτό και το πιθανότερο είναι ότι αφενός και αυτή η ΕΔΕ θα πάει άπατη, αφετέρου σύντομα θα επανακάμψει για να πει κι άλλες τέτοιες εξυπνάδες εφόσον κιόλας τα τηλεοπτικά κανάλια κρατούν ανοικτές τις πόρτες τους σε τέτοιους τύπους αντί να τους τις κλείνουν κατάμουτρα.     Με τέτοια αντιμετώπιση και σε τέτοιο πλαίσιο, πώς να μην έχει μετά το «παιδί-αστέρι», ο στυγνός δολοφόνος δηλαδή, το απύθμενο θράσος να θέλει και να αναλάβει τη φροντίδα του παιδιού όταν εκτίσει την ποινή του, όπως αξίωσε; Ο ίδιος άλλωστε ο υπουργός Δικαιοσύνης δήλωνε με αφορμή τον νέο νόμο για τη συνεπιμέλεια, που αβαντάρει όποιον κακοποιητή δεν έχει καταδικαστεί τελεσίδικα, ότι «ένας κακός σύζυγος μπορεί να είναι καλός γονιός». Τι, όχι;   Άγνωστο παραμένει ακόμα τι θα αποφασίσει ο εισαγγελέας σχετικά με την επιμέλεια του παιδιού, του δεύτερου «θύματος» αυτού του αποτρόπαιου εγκλήματος – γιατί υπήρξε και τρίτο, το σκυλί της κοπέλας που επίσης εξόντωσε εκδικητικά ο «αγγελικός» εγκληματίας. Άγνωστο και το τι ποινή θα εισπράξει στο δικαστήριο, αν θα είναι ισόβια κάθειρξη κανονικά, όπως θα του άξιζε, ή αν θα του αναγνωριστούν κάποια «ελαφρυντικά».   Όμως για να μπει ένα φρένο στις γυναικοκτονίες δεν αρκούν οι αυστηρές ποινές, ούτε πρόκειται αυτές να φέρουν πίσω όσες λείπουν επειδή κάποιοι αποφάσισαν ότι είναι «τιμωροί θεοί».   Χρειάζεται επίσης να εκπαιδεύσεις τα νέα παιδιά στην οικογένεια, στο σχολείο, παντού, ότι οι γυναίκες δεν είναι υποψήφια «κτήματα», ότι ο έρωτας δεν είναι πεδίο μάχης και δεν εκβιάζεται, ότι εγωιστικές, εξουσιαστικές, μισογύνικες συμπεριφορές δεν μπορούν να γίνουν ποτέ και πουθενά αποδεκτές, και αυτό να γίνει συνείδηση και κοινωνικό κεκτημένο δίχως να χρειαστεί να φτάσουμε πρώτα στο σημείο χωρίς επιστροφή, στη γυναικοκτονία δηλαδή, που έχει λόγο που ονομάζεται έτσι και που αποτελεί τη συντριπτική πλειοψηφία τέτοιου είδους εγκλημάτων.   Να εκπαιδεύσεις ταυτόχρονα θεσμούς, κόμματα, οργανώσεις, συλλογικότητες, να γίνει συνείδηση ότι οι εποχές και τα ήθη έχουν αλλάξει γιατί έτσι πρέπει, να πάψεις επίσης να ψάχνεις με κάθε ευκαιρία αλλοδαπούς «αποδιοπομπαίους τράγους» (δικαίως η Κοινότητα Αλβανών Μεταναστών στην Ελλάδα εξέφρασε μεν τον αποτροπιασμό της για το έγκλημα αλλά αξίωσε, παράλληλα, δημόσια συγνώμη από τα ΜΜΕ για τον επαναλαμβανόμενο διασυρμό και την ξενοφοβική ρητορική μίσους χωρίς κανένα στοιχείο) και να κοιτάζεσαι περισσότερο στον καθρέφτη γιατί, όπως λέει και το γνωστό σύνθημα, «στην ίδια μας τη χώρα είναι ο εχθρός» – για την ακρίβεια, ανέκαθεν ήταν, και σε αυτήν τη χώρα και όπου αλλού η μισή και πλέον ανθρωπότητα λογίζεται β’ διαλογής. Εκεί είναι το ζήτημα και όχι στο να εστιάζουμε στην εθνικότητα του εκάστοτε δράστη προκειμένου να νιώσουμε δικαιωμένοι ή να εξοργιστούμε ανάλογα τα πιστεύω μας.  "" "" Υπόθεση Καρολάιν: Ένα αποτρόπαιο έγκλημα με έναν δράστη αλλά πολλούς ηθικούς αυτουργούς"" ""2022-01-08 17:33:05.818805""",231,Γυναικοκτονία,1,260,2022-01-10T12:27:45.505337Z,2022-01-10T12:27:45.505373Z,11.123
"""Παρότι κάποιοι χαρακτηρίζουν «πρωτόγνωρη» για τα ελληνικά δεδομένα τη δολοφονία της 20χρονης Καρολάιν στα Γλυκά Νερά, στην πραγματικότητα οι γυναικοκτονίες μόνο σπάνιο φαινόμενο δεν είναι στην Ελλάδα και τέτοιες δολοφονίες έχουν συγκλονίσει την κοινή γνώμη στο πρόσφατο παρελθόν.   Μια από τις πιο πρόσφατες γυναικοκτονίες ήταν η δολοφονία της Ελένης Τοπαλούδη. Στις 28 Νοεμβρίου 2018 η άτυχη φοιτήτρια βιάστηκε ομαδικώς και δολοφονήθηκε από δύο άνδρες στο νησί της Ρόδου.   Η 32χρονη Κατερίνα Μελάκη στραγγαλίστηκε από τον σύζυγό της τον Μάρτιο του 2019 στη Σητεία. Η γυναίκα βίωνε την κακοποίηση συστηματικά από τον σύζυγός της και έναν μήνα πριν την δολοφονία της είχε καταγγείλει τον άντρα της στην Αστυνομία. Ο 37χρονος σύζυγος της Κατερίνας Μελάκη, τη στραγγάλισε σε διπλανό δωμάτιο από αυτό που βρίσκονταν τα δύο παιδιά τους, τότε μόλις 6 και 18 μηνών.   Ποινή ισόβιας κάθειρξης και ένα χρόνο για περιύβριση νεκρού επέβαλε το Μεικτό Ορκωτό Δικαστήριο Καστοριάς, στον Τάσο Τσιουχάρα για τον θάνατο της 37χρονης γυναίκας του Ανθής Λινάρδου τον Ιανουάριο 2016 στο Βελβεντό Κοζάνης. «Ναι, την έπνιξα και ας πάω ισόβια» είχε πει κυνικά στους αστυνομικούς ο 40χρονος δράστης. Ο συζυγοκτόνος μάλιστα μετά την ασποτρόπαια πράξη του, δήλωσε την εξαφανισή της, φανερά ανήσυχος για την συζυγό του, κάνοντας μάλιστα έκκληση να βρεθεί. Για 4 ολόκληρες ημέρες αναζητούσε δήθεν την Ανθή Λινάρδου και προσπαθούσε να παραπλανήσει τις αρχές με κάθε τρόπο.   Ο 23χρονος Δάνος Μουρατίδης στραγγάλισε την 20χρονη Κική Κούσογλου αφότου είδε ένα μήνυμα στο κινητό της από άλλον άντρα. Οι δύο τους γνωρίζονταν από παιδιά, μεγαλώσανε μαζί στη Βέροια και στη συνέχεια έγιναν ζευγάρι για πέντε χρόνια. Το 2005 όμως αποφάσισαν να χωρίσουν. Υπήρχαν πολλές σκηνές ζηλοτυπίας από τον Δάνο, όπως έγινε γνωστό στη συνέχεια, ωστόσο διατήρησαν μια καλή σχέση. Την 10η Απριλίου, το 2005, ο Δάνος και η Κική έχουν κανονίσει να συναντηθούν στο σπίτι του πρώτου, με τον 23χρονο να δηλώνει ακόμα ερωτευμένος μαζί της. Η ώρα πέρασε από την κουβέντα, η Κική αποκοιμήθηκε. Ο δράστης βρήκε την ευκαιρία να κοιτάξει το κινητό της. Βρήκε ένα μήνυμα από έναν άλλον άντρα και την στραγγάλισε ενώ την έθαψε μαζί με τη βοήθεια ξαδέρφου του. Και σε αυτή την περίπτωση ο δράστης συμμετείχε στις έρευνες παίζοντας θέατρο.   Μία γυναικοκτονία που συγκλόνισε την Καβάλα το 1999 ήταν αυτή της Γιούλι Σκάλι από τον Σκιαδόπουλο. Η δολοφονία της Σκάλι έγινε στις 8 Ιανουαρίου. Ο Γιώργος Σκιαδόπουλος στραγγάλισε τη μέλλουσα γυναίκα του στο αυτοκίνητο και στη συνέχεια έκρυψε το ακέφαλο πτώμα της σε μια βαλίτσα. Ο δράστης δήλωνε στην αστυνομία ότι ταξίδεψαν μαζί στις 10 Ιανουαρίου από την Καβάλα με προορισμό την Αθήνα. Όταν θα φτάσουν στην πρωτεύουσα η αρραβωνιαστικιά του θα μπει σε ένα μαγαζί για να φάει -υποτίθεται- και από τότε δεν θα την ξαναδεί. Από την πρώτη στιγμή η αστυνομία θα τον θεωρήσει ύποπτο. Και μέχρι να περάσουν 18 μέρες και να καταφέρουν να τον κάνουν να ομολογήσει, εκείνος προσπαθούσε να θολώσει τα νερά επικοινωνώντας με τις εκπομπές του Χαρδαβέλα και της Νικολούλη, προκειμένου να ζητήσει βοήθεια, στέλνοντάς τους τις φωτογραφίες της Τζούλι Σκάλι.   Ο δολοφόνος, σκοτώνει την σύζυγό του, Τάνια Χαριτοπούλου, το Αύγουστο του 1998, στην Πολίχνη Θεσσαλονίκης, μπροστά στα μάτια της τρίχρονης κόρης τους. Το πτώμα της δεν βρέθηκαν ποτέ. Ο δράστης ομολόγησε το έγκλημα στην αδερφή του και της είπε « ότι και σε 200 χρόνια το πτώμα δεν θα το βρουν».      Μετά τις αποκαλύψεις για το έγκλημα στα Γλυκά Νερά και την κυνική ομολογία του συζύγου για τη δολοφονία της 19χρονης Καρολάιν, σε πολλούς το απεχθές έγκλημα θύμισε τη δολοφονία της 18 χρονης Ζωής από τον σύζυγό της Παναγιώτη Φραντζη.   Η Ζωή Γαρμανή, 18 χρονών, δολοφονήθηκε από τον σύζυγό της Παναγιώτη Φρατζή 27 ετών, φοιτητή της Ανωτάτης Εμπορικής και το πτώμα της βρήκε ένας ρακοσυλλέκτης στα σκουπίδια.   Ο Παναγιώτης Φραντζής και η Ζωή Γαρμανή είχαν γνωριστεί τον Οκτώβριο του 1985. Ο πρώτος, 25 χρονών, φοιτητής της ΑΣΟΕΕ, γιος αστικής οικογένειας που ζούσε στα Κάτω Πατήσια, και εκείνη 16 ετών, τελείωνε τότε το Λύκειο, κόρη ευκατάστατης αστικής οικογένειας που ζούσε τον Άγιο Νικόλαο Πατησίων. Σύμφωνα με τις καταθέσεις φίλων και συγγενών του Παναγιώτη Φραντζή, η γνωριμία του εκείνη με την Ζωή οδήγησε γρήγορα σ' έναν σφοδρό έρωτα.   Ο γάμος του ζευγαριού έγινε τον Δεκέμβριο του ’86, οπότε και εγκαταστάθηκαν σε δικό τους διαμέρισμα, στην οδό Αιλιανού. Η συμβίωση των δυο νέων υπήρξε εξ αρχής δύσκολη και επεισοδιακή. Ο ιατροδικαστής Πάνος Γιαμαρέλος είχε δηλώσει τότε για τον δράστη ότι «δείχνει μια ψυχική διαστροφή του εγκληματία, αφού μετά το θάνατο ηδονιζόταν ή εκδικούνταν κάνοντας κομμάτια το θύμα του» και εκτίμησε ότι αρχικά το θύμα στραγγαλίστηκε και μετά την τεμάχισε.  "" "" Γυναικοκτονίες στην Ελλάδα: Τα εγκλήματα που συγκλόνισαν τη χώρα (Βίντεο)"" ""2022-01-08 17:33:05.818805""",230,Γυναικοκτονία,1,259,2022-01-10T12:27:34.096153Z,2022-01-10T12:27:34.096190Z,9.292
"""Κατηγορίες για την απαγωγή και τη δολοφονία της εγκύου ερωμένης του απαγγέλθηκαν σε επαγγελματία μποξέρ από το Πουέρτο Ρίκο, που αγωνίστηκε στους Ολυμπιακούς Αγώνες του Λονδίνου το 2012.   Ο Félix Verdejo κατηγορείται ότι επιτέθηκε στην Keishla Rodríguez και στη συνέχεια έριξε το σώμα της από μια γέφυρα κοντά στο San Juan, την πρωτεύουσα του νησιωτικού εδάφους των ΗΠΑ.   Ο μποξέρ παραδόθηκε στην αστυνομία την Κυριακή αν και αρνήθηκε να συνεργαστεί με τους ανακριτές.   Ο θάνατος της νεαρής γυναίκας προκάλεσε διαμαρτυρίες ενάντια στη δολοφονία γυναικών στο Πουέρτο Ρίκο.   Τον Ιανουάριο, το νησί κηρύχθηκε σε κατάσταση έκτακτης ανάγκης για τη βία κατά των γυναικών. Στο Πουέρτο Ρίκο καταγράφεται τουλάχιστον μία γυναικοκτονία την εβδομάδα, σύμφωνα με τοπικές ομάδες ανθρωπίνων δικαιωμάτων, με τουλάχιστον 60 τέτοια εγκλήματα να έχουν σημειωθεί πέρυσι.   Ο 27χρονος παντρεμένος μπόξερ αντιμετωπίζει κατηγορίες για απαγωγή και  δολοφονία, με αποτέλεσμα τον θάνατο και τη σκόπιμη θανάτωση και ενός αγέννητου παιδιού.   Σύμφωνα με ομοσπονδιακή καταγγελία, ο Verdejo, πριν δέσει και πετάξει την ερωμένη του από την γέφυρα, τη χτύπησε στο πρόσωπο ενώ φέρεται επίσης να την πυροβόλησε, αφού την έριξε στο νερό.   Σύμφωνα με τις μαρτυρίες, ο Verdejo είχε και συνεργό.   Η μητέρα του θύματος είπε στα τοπικά μέσα ενημέρωσης ότι η κόρη της κυοφορούσε το παιδί του μποξέρ και ότι εκείνος όμως ήταν αρνητικός καθώς ήθελε να αφοσιωθεί στην οικογένεια και την καριέρα του.   «Της είπα να είσαι προσεκτική επειδή την είχε απειλήσει να μην συνεχίσει την κύηση, ότι είχε την οικογένειά του, ότι είναι μπόξερ, ότι είναι δημόσιο πρόσωπο», δήλωσε η Keila Ortiz Rivera στην εφημερίδα El Nuevo Día, προσθέτοντας ότι μίλησε τελευταία φορά με την κόρη της την Πέμπτη.   Η 27χρονη Rodríguez, γνώριζε τον Verdejo από τότε που ήταν έφηβοι και είχαν κρατήσει επαφή όλα αυτά τα χρόνια.   Το πτώμα της βρέθηκε σε λιμνοθάλασσα το Σάββατο και ταυτοποιήθηκε μέσω οδοντιατρικών αρχείων την Κυριακή, σύμφωνα με το Ινστιτούτο Ιατροδικαστικής του Πουέρτο Ρίκο.   Ο μποξέρ αναμένεται να κάνει την πρώτη του εμφάνιση στο δικαστήριο τη Δευτέρα.   Χθες, εκατοντάδες διαδηλωτές συγκεντρώθηκαν σε μια γέφυρα κοντά στο σημείο όπου βρέθηκε το πτώμα της  Rodríguez για να διαμαρτυρηθούν για τη δολοφονία γυναικών.   Λίγες μέρες πριν την σύλληψη του Verdejo, είχε εντοπιστεί ένα ακόμα πτώμα μιας γυναίκας, μερικώς καμένο.   Το θύμα είχε καταθέσει εναντίον του συντρόφου της τον Μάρτιο, αλλά ένας δικαστής απέρριψε την υπόθεση, σύμφωνα με τοπικά μέσα. Έκτοτε, ο σύντροφός της κατηγορήθηκε για φόνο.   Μετά από χρόνια πιέσεων από ακτιβιστές, ο κυβερνήτης του Πουέρτο Ρίκο, Pedro Pierluisi, κήρυξε την χώρα σε κατάσταση έκτακτης ανάγκης για την αύξηση της βίας κατά των γυναικών στις αρχές του τρέχοντος έτους.   Με πληροφορίες του BBC"" "" Πουέρτο Ρίκο: Επαγγελματίας μποξέρ κατηγορείται ότι απήγαγε και σκότωσε την έγκυο ερωμένη του"" ""2022-01-08 17:33:05.818805""",229,Γυναικοκτονία,1,258,2022-01-10T12:27:24.539614Z,2022-01-10T12:27:24.539647Z,15.65
"""Κρατούμενος στη ΓΑΔΑ παραμένει ο κατηγορούμενος για τη γυναικοκτονία στα Γλυκά Νερά, ο Μπάμπης Αναγνωστόπουλος, καθώς πήρε προθεσμία για να απολογηθεί την Τρίτη.   Σύμφωνα με πληροφορίες της ΕΡΤ, ο πιλότος κρατείται μόνος σε κελί στον 7ο όροφο. Τη ΓΑΔΑ επισκέφτηκε το πρωί ο συνήγορος του πιλότου Βασίλης Σπύρου, ο οποίος, όπως δήλωσε και στην κάμερα της ΕΡΤ, ενημέρωσε τον κατηγορούμενο για τη διαδικασία που είναι σε εξέλιξη από την Εισαγγελία Ανηλίκων για τη μικρή Λυδία.    Όπως είπε ο κ. Σπύρου, αυτό που τον ενδιαφέρει είναι να είναι καλά το παιδί και να μεγαλώσει σε ένα περιβάλλον που θα συναποτελείται από τις δύο οικογένειες, τόσο της δικιάς του όσο και της Καρολάιν και όχι σε κάποιο ίδρυμα.   Επίσης, ο κ. Σπύρου μαζί με τον κατηγορούμενο μίλησαν για την απολογία του, προκειμένου να συνταχθεί απολογητικό υπόμνημα το οποίο θα δοθεί στον ανακριτή αν και δεν είναι σίγουρο ότι θα γίνει την Τρίτη καθώς -όπως είπε- δεν έχει λάβει στα χέρια του το αντίγραφο της έκθεσης από τα συμπεράσματα των εγκληματολογικών εργαστηρίων για την εξέταση στα ψηφιακά πειστήρια που «έκαψαν» τον πιλότο.   Οι συνήγοροί του, σύμφωνα με την ΕΡΤ, δεν θα ζητήσουν ψυχιατρική εξέταση για τον δράστη.   Ιατροδικαστική έκθεση: Αγωνιώδης θάνατος για την Κάρολαϊν- Δεν μπορούσε να αναπνεύσει για περίπου 6 λεπτά   Νέα ευρήματα φέρνει στο φως η ιατροδικαστική έρευνα για τον θάνατο της άτυχης κοπέλας. Σύμφωνα με την επίσημη ανακοίνωση ο θάνατός της προήλθε από ασφυξία, έπειτα από φραγή των αεροφόρων οδών.   Η κοπέλα δε μπορούσε να αναπνεύσει για περίπου 6 λεπτά. Σύμφωνα με τη νεκροψία, παρατηρήθηκαν πολλαπλές ασφυκτικές κηλίδες στο πρόσωπό της. Ο ανακριτής της υπόθεσης του εγκλήματος στα Γλυκά Νερά έχει στα χέρια του τα πλήρη τα στοιχεία της υπόθεσης μεταξύ των οποίων και η ερμηνεία της ιατροδικαστή για τις καταγραφές της καρδιακής λειτουργίας από το ρολόι της 20χρονης, που φαίνεται να μην συμφωνούν με όσα ισχυρίστηκε στην ομολογία του ο δράστης.   Όπως αναφέρει στην κατάθεση της στους αστυνομικούς η ιατροδικαστής, ο θάνατος της 20χρονης επήλθε στο διάστημα από τις 4:05 έως τις 4:11 οπότε και καταγράφηκε απότομη αύξηση των καρδιακών παλμών. Μερικά λεπτά νωρίτερα, συγκεκριμένα στις 3:58 οι καρδιακοί παλμοί της Καρολάιν δηλώνουν ένα άτομο που κοιμάται. Στην κατάθεση της η ιατροδικαστής αναφέρει ότι όταν βρέθηκε στον τόπο του εγκλήματος και είδε το ρολόι που φορούσε το θύμα το πήρε ώστε να προστατευθεί και να μεταφερθεί για αξιολόγηση στα εγκληματολογικά εργαστήρια.    «Από τα δεδομένα λοιπόν που έχουν καταγραφεί στο smartwatch και μου εκθέτετε εκτιμώ τα ακόλουθα: Η καρδιακή συχνότητα ενός ατόμου εν ηρεμία ή σε φυσική δραστηριότητα εξαρτάται από πολλούς παράγοντες όπως την ηλικία, την κατάσταση της καρδιάς ή αν το άτομο βρίσκεται σε κατάσταση σωματικού ή ψυχικού στρες. Από τις τιμές που μου αναφέρεται θεωρώ ότι η καρδιακή συχνότητα από 48 έως 58 η οποία καταγράφεται 1:41 έως 3:51 της 11ης Μαΐου 2021 αντιστοιχεί σε περίοδο ύπνου.   Το ίδιο θεωρώ και για την καταγραφή στις 3:58 ώρα που οι παλμοί είναι 61 λεπτό. Στις 4:05 οι παλμοί αυξάνονται κατά 50 τοις 100 περίπου από τους παλμούς που είχε το άτομο εν ηρεμία στον ύπνο του. Θεωρώ ότι εκείνη τη χρονική στιγμή το άτομο βρισκόταν σε κατάσταση πολύ ισχυρού ψυχικού ή σωματικού στρες. Με δεδομένο ότι έχω προσδιορίσει την ώρα του θανάτου κατά τη στιγμή της αυτοψίας του χώρου στις πέντε με έξι ώρες από τις 10 η ώρα που ήταν η ώρα της αυτοψίας, θεωρώ απολύτως συμβατό η διαδικασία του μηχανισμού του θανάτου να έλαβε χώρα από τις 4:05 έως τις 4:11. Στις 4:11 ώρα είναι η τελευταία καταγραφή του smartwatch και θεωρώ ότι αμέσως μετά επήλθε ο θάνατος. Από την νεκροψία και νεκροτομή είχα συμπεράνει ότι διαδικασία του θανάτου πράγματι διήρκεσε μερικά λεπτά ότι δηλαδή ο θάνατος δεν ήταν ακαριαίος».    "" "" Έγκλημα στα Γλυκά Νερά: Τι ζήτησε μέσα από τη ΓΑΔΑ ο δράστης για το παιδί- H ιατροδικαστική έκθεση"" ""2022-01-08 17:33:05.818805""",226,Γυναικοκτονία,1,255,2022-01-10T12:26:50.086429Z,2022-01-10T12:26:50.086464Z,5.101
"""Δεκάδες γυναίκες, με κεριά στα χέρια και ντυμένες στα μαύρα, πραγματοποίησαν το απόγευμα διαμαρτυρία στο Σύνταγμα, στη μνήμη της 20χρονης Καρολάιν και ζητώντας να μπει ένα τέλος στις γυναικοκτονίες.  Οι οργανώσεις αξιώνουν να κατοχυρωθεί νομικά ο όρος γυναικοκτονία, με αφορμή τη στυγνή δολοφονία της Καρολάιν από τον σύζυγό της, Μπάμπη Αναγνωστόπουλο στα Γλυκά Νερά. Υπενθυμίζεται πως ο καθ΄ ομολογίαν δράστης οδηγήθηκε την Παρασκευή υπό δρακόντεια μέτρα ασφαλείας ενώπιον σε εισαγγελέα κι ανακριτή. Ο ίδιος ζήτησε και πήρε προθεσμία για να απολογηθεί την Τρίτη 22 Ιουνίου.                   "" "" «Η πατριαρχία σκοτώνει»: Διαμαρτυρία για την Καρολάιν στο Σύνταγμα"" ""2022-01-08 17:33:05.818805""",225,Γυναικοκτονία,1,254,2022-01-10T12:26:44.765214Z,2022-01-10T12:26:44.765248Z,5.23
"""Ανακοίνωση για την εξιχνίαση της δολοφονίας της 20χρονης Καρολάιν στα Γλυκά Νερά εξέδωσε πριν από λίγο η αστυνομία.   Η λιτή ανακοίνωση  αναφέρει σχετικά «Εξιχνίαση ανθρωποκτονίας 20χρονης ημεδαπής που έλαβε την 11 Μαΐου 2021 στα Γλυκά Νερά. Δράστης είναι ο 33χρονος σύζυγός της, ο οποίος και ομολόγησε στην πράξη του».   Υπενθυμίζεται ότι σύζυγος του θύματος ομολόγησε πως βρίσκεται πίσω από το έγκλημα.    Σχηματίστηκε δικογραφία σε βάρος του, καθώς κατέρρευσαν όλες οι προηγούμενες καταθέσεις του. Ο πιλότος ομολόγησε μετά από έξι ώρες κατάθεσης, κατά τις οποίες δεν έδωσε ικανοποιητικές απαντήσεις στα κενά και τα νέα δεδομένα που ανακτήθηκαν από ηλεκτρονικές συσκευές.    Σύμφωνα με τις πρώτες πληροφορίες, ο άνδρας φέρεται να ομολόγησε στους αστυνομικούς πως η 20χρονη φοιτήτρια του είχε πει πως θα τον χωρίσει και θα πάρει μαζί της το 11 μηνών μωρό τους.         Νωρίτερα, στις έκτακτες ανακοινώσεις που είχε προβεί η Ελληνική Αστυνομία, σημειωνόταν πως έχουν προκύψει νεότερα στοιχεία για τα οποία χρειάζονταν διευκρινίσεις και για αυτό ο τότε «μάρτυρας» είχε μεταφερθεί εσπευσμένα στη ΓΑΔΑ.   Η γυναικοκτονία ήταν όπως όλα δείχνουν προμελετημένη, αφού ο 32χρονος επιχείρησε να σκηνοθετήσει ολόκληρη ληστεία μετά φόνου, αποδίδοντας το έγκλημα σε «τρεις διαρρήκτες».    Τα βασικά στοιχεία που οδήγησαν τον 32χρονο πίσω στη ΓΑΔΑ ήταν τρία:    -Η ώρα αφαίρεσης της κάρτας μνήμης από κάμερα στο σπίτι, φαίνεται να είχε γίνει πολύ νωρίτερα από την ώρα που, σύμφωνα με την κατάθεση του είχαν εισβάλει οι υποτιθέμενοι διαρρήκτες   -Στο κινητό τηλέφωνο του πιλότου καταγράφηκε δραστηριότητα σε χρόνο που ο ίδιος έλεγε ότι ήταν δεμένος. Συγκεκριμένα, σύμφωνα με τα αποτελέσματα της Διεύθυνσης Εγκληματολογικών Ερευνών, την ώρα που ο πιλότος υποστηρίζει, ότι ήταν δεμένος χειροπόδαρα, από τους δράστες, φαίνεται στο κινητό του ότι παρουσιάζει δραστηριότητα και συγκεκριμένα ότι γίνονται βήματα.   -Επίσης, «φως» στην υπόθεση, σύμφωνα με αστυνομικές πηγές, ρίχνει και το βιομετρικό ρολόϊ - κινητό της άτυχης κοπέλας που έχει καταγράψει παλμούς της, την ώρα που σύμφωνα με τα όσα υποστηρίζει ο σύζυγός της έπρεπε να ήταν νεκρή.         "" "" Η ανακοίνωση της ΕΛΑΣ για τη δολοφονία της 20χρονης Καρολάιν στα Γλυκά Νερά"" ""2022-01-08 17:33:05.818805""",224,Γυναικοκτονία,1,253,2022-01-10T12:26:39.292941Z,2022-01-10T12:26:39.292978Z,5.865
"""«ΜΑ ΤΙ ΕΠΑΘΑΝ ΟΙ ΑΝΤΡΕΣ;» με ρώτησε όλο ειλικρίνεια ένας άντρας όταν βγήκαν τα νέα για τη δολοφονία της Γαρυφαλλιάς Ψαρράκου (όχι, δεν είναι η «άτυχη Γαρυφαλλιά», έχει όνομα και επώνυμο, ατυχία είναι να χάσεις το λεωφορείο, όχι να σε δολοφονήσει ο σύντροφός σου) από τον τριαντάχρονο, που δήλωσε κυνικά πως «χάλασε η φάση».   Είναι αυτή η σταγόνα που θα κάνει το ποτήρι να ξεχειλίσει; Μοιάζει να έχουμε πέσει στον βούρκο και να κυλιόμαστε όλοι μαζί στις λάσπες. Μετά τη φρικτή δολοφονία της Ελένης Τοπαλούδη και τις μαρτυρίες του #ΜeΤoo ακολούθησε ένα μπαράζ έμφυλης βίας. Από τη διπλή δολοφονία της Κωνσταντίνας Τσάπα και του αδερφού της στη Μακρινίτσα τον Απρίλιο και τη φρικτή δολοφονία της Καρολάιν Κράουτς μέχρι τη γυναικοκτονία της Ελένης στην Αγία Βαρβάρα από τον πρώην σύζυγό της τον Ιούνιο και τον αστυνομικό-μαστροπό που εξέδιδε και βίαζε τη19χρονη σύντροφό του, η οποία είχε πέσει ήδη θύμα βίας από τον ίδιο της τον πατέρα, που τη βίαζε από τα έντεκα.     Δεν νομίζω, στ’ αλήθεια, πως κάτι έπαθαν οι άντρες ή ότι τα πράγματα έχουν αλλάξει. Πιστεύω ότι πάντοτε γίνονταν αυτά τα εγκλήματα, απλώς βαφτίζονταν «οικογενειακές τραγωδίες» και «εγκλήματα πάθους». Το πρότυπο του φονιά-νταβά που «τη σκότωσε γιατί την αγαπούσε», του στοργικού, παθιασμένου συντρόφου που τη λάτρευε, αλλά «θόλωσε» από τον πολύ έρωτα, είναι εξαιρετικά ανθεκτικό στην ελληνική πατριαρχική κοινωνία, που ψάχνει πάντα να κατηγορήσει το θύμα και αναρωτιέται αθώα «μα, γιατί τη σκότωσε;», λες και μπορεί ποτέ να υπάρξει λογική απάντηση σε αυτό. Τώρα διαβάζουμε ότι ο δολοφόνος σκότωσε τη Γαρυφαλλιά Ψαρράκου γιατί πήρε λάθος στροφή στον δρόμο και κοιτούσε το κινητό της(!).   Το πρόσφατο ρεπορτάζ των «Νέων» αποτελεί εξαιρετικό παράδειγμα όλης της στρεβλής σκέψης που ταλανίζει την καθημερινότητά μας με φράσεις όπως «ποια δεν έχει ακούσει πάνω στον τσακωμό φράσεις όπως “θα σε πετάξω από το παράθυρο” ή “αν σου χώσω καμία”», και το κορυφαίο «και τότε ο 30χρονος έκανε αυτό που έχει περάσει από το μυαλό πολλών ανδρών: την έσπρωξε από τα βράχια». Όχι ότι αυτό αποτελεί έκπληξη στη χώρα της «κακιάς στιγμής», όπου πρόσφατα διαβάσαμε ρεπορτάζ-ρομάντζα, βασισμένα σε «έναν όμορφο πιλότο» που πετούσε πάνω από ένα σχολείο με 15χρονα για να χαιρετήσει την «κοπέλα» του. Η Ελλάδα είναι ακόμα η χώρα όπου το διαμελισμένο πτώμα της 18χρονης Ζωής Φραντζή ήταν δισέλιδη φωτογραφία σε μεγάλη εφημερίδα.   Η καφρίλα και ο σεξισμός της ελληνικής κοινωνίας και των ΜΜΕ υπήρχαν πάντα. Απλώς άλλαξε πλέον η εποχή. Και ίσως να αλλάξαμε κι εμείς οι ίδιοι και να μην ανεχόμαστε πια τη βία στην καθημερινότητά μας.   Πόσες φίλες έχετε που μεγάλωσαν τρέμοντας τον πατέρα τους; Που ο πατέρας τους έδερνε τη μάνα τους; Πόσες που τα είχαν με έναν τύπο που τις ζήλευε και δεν τις άφηνε να βγουν έξω; Που σκέφτονταν διπλά και τριπλά τι θα πει και πότε θα το πει για να «μην τον προκαλέσει»; Που ήταν με ένα παιδί «πολύ καλό, αλλά νευρικό»; Που ξυπνούσε και χανόταν σε έναν λαβύρινθο υπολογισμών και ακροπατούσε στις φτέρνες της για να προλάβει να μην κάνει αυτό που θα μπορούσε να τον εκνευρίσει. Πράγματα απλά, όπως το να βγάλει κατά λάθος την πρίζα από τον αποκωδικοποιητή της τηλεόρασης σκουπίζοντας, να αφήσει τα ρούχα της αφηρημένη στο μπιντέ, την ώρα που κάνει μπάνιο, να σβήσει τα μηνύματα μιας τυπικής συνομιλίας με έναν συνάδελφο της, γνωρίζοντας ότι ο άντρας της θα τσεκάρει το κινητό της. Ας μην κοροϊδευόμαστε ότι όλα αυτά μάς είναι ξένα. Φτάνει με αυτή την υποκρισία.   Το χειρότερο είναι η βαθιά, πηχτή αδικία που νιώθουν οι γυναίκες αυτήν τη στιγμή. Διαπιστώνουμε αυτό που γνωρίζαμε πάντα, αλλά εθελοτυφλούσαμε. Η δική μας ζωή μοιάζει να είναι λιγότερο άξια, λιγότερο σημαντική από των αντρών. Η Τοπαλούδη αλλά και η Τσάπα είχαν ζητήσει μάταια βοήθεια από την αστυνομία, η κοπέλα-θύμα στην Ηλιούπολη βρέθηκε, αντί στο νοσοκομείο, να ανακρίνεται για ώρες στο υπουργείο Εσωτερικών. Όσο για τον Παναγιώτη Φραντζή, τον άντρα της 18χρονης Ζωής που βρέθηκε διαμελισμένη σε 16 κομμάτια το 1987, αποφυλακίστηκε δεκαοκτώ χρόνια μετά. Σήμερα δουλεύει σε μίνι-μάρκετ και έχει κάνει τη δική του οικογένεια.    Το άρθρο δημοσιεύθηκε στην έντυπη LiFO.  "" "" Εγώ στο χώμα κι εσύ στη φυλακή"" ""2022-01-08 17:33:05.818805""",220,Γυναικοκτονία,1,249,2022-01-10T12:25:49.932967Z,2022-01-10T12:25:49.933002Z,7.483
"""Να διενεργηθεί άμεσα προκαταρκτική έρευνα για την δολοφονία των δύο αδελφών στην Μακρινίτσα του Βόλου από τον σύζυγο της 28χρονης γυναίκας, διέταξε ο Εισαγγελέας Εφετών, Σταμάτης Δασκαλόπουλος.   Μέσα από την προκαταρκτική έρευνα θα διερευνηθεί ο ρόλος των συναρμόδιων υπηρεσιών που ενεπλάκησαν στην υπόθεση του 32χρονου κατηγορούμενου για το διπλό φονικό. Η έρευνα θα αφορά στις ψυχιατρικές εξετάσεις του δράστη, στο ερώτημα για ποιον λόγο κυκλοφορούσε ελεύθερος και δεν είχε οδηγηθεί σε κλινική για εγκλεισμό, παρά το γεγονός ότι υπήρχαν ήδη οι σχετικές γνωματεύσεις και παρά τις αποφάσεις από τις 15 Ιανουαρίου.   Η παραγγελία-εντολή προς διερεύνηση δόθηκε σε αντεισαγγελέα του Εφετείου Λάρισας.   Υπενθυμίζεται ότι ο 32χρονος δράστης οδηγήθηκε στις φυλακές Κορυδαλλού μετά την απολογία του, την Παρασκευή στον ανακριτή για την γυναικοκτονία της εν διαστάσει συζύγου του και την δολοφονία του αδερφού της, στη Μακρινίτσα.   Ο δικηγόρος του 31χρονου ζήτησε την παρακολούθηση του κατηγορούμενου από ειδικούς και τον εγκλεισμό του σε ψυχιατρικό πρόγραμμα, όπως αναφέρει το TheNewspaper.gr. Σύμφωνα με τον συνήγορο υπεράσπισης Δημήτρη Βούλγαρη, ούτε ενώπιον του ανακριτή είχε συνείδηση του τι ακριβώς συμβαίνει. "" "" Έγκλημα στη Μακρινίτσα: Εισαγγελική παρέμβαση για άμεση προκαταρκτική έρευνα"" ""2022-01-08 17:33:05.818805""",218,Γυναικοκτονία,1,247,2022-01-10T12:25:24.405793Z,2022-01-10T12:25:24.405827Z,24.837
"""Ενώπιον του εισαγγελέα βρίσκεται από το πρωί ο 40χρονος, ο οποίος κατηγορείται ότι δολοφόνησε την 31χρονη σύζυγό του στο διαμέρισμά τους επί της οδού Λάμπρου Κατσώνη, στη Δάφνη.   Ο φερόμενος δράστης αμέσως μετά την πράξη του παραδόθηκε στις Αρχές, υποστηρίζοντας πως σκότωσε τη σύζυγό του επειδή τη ζήλευε.   Σε διαθεσιμότητα οι αστυνομικοί πoυ είχαν κληθεί για την κακοποίηση της 31χρονης   Υπενθυμίζεται πως χθες τέθηκαν σε διαθεσιμότητα οι αστυνομικοί που είχαν φτάσει στις 11 Ιουλίου έπειτα από καταγγελία για ενδοοικογενειακή βία στο διαμέρισμα της οδού Λάμπρου Κατσώνη στη Δάφνη όπου ένας 40χρονος δολοφόνησε την 31χρονη σύζυγό του.   Σημειώνεται πως η γυναίκα είχε καταγγείλει πως της δολοφονίας είχε προηγηθεί περιστατικό ενδοοικογενειακής βίας, για το οποίο η ίδια είχε καλέσει και ενημερώσει την αστυνομία.   Τότε, είχε κάνει μία δημόσια ανάρτηση για το ζήτημα στο Facebook: «Σήμερα βράδυ κάλεσα το 100 για ενδοοικογενειακή βία σε γειτονικό διαμέρισμα που ζει και ανήλικο .Τα κουδούνια αλλαχτηκαν τη Παρασκευή και έδωσα το δικό μου φυσικά για να μπουν στην πολυκατοικία. Το περιπολικό ήρθε μετά από 25 λεπτά δεν μπήκαν καν στο κόπο να κατέβουν άνοιξαν απλά τα παράθυρα και έφυγαν!!! ΔΕΝ ΕΚΑΝΑ ΚΑΤΑΓΓΕΛΙΑ ΓΙΑ ΠΑΡΤΥ ΑΓΑΠΗΜΕΝΗ ΕΛΛΗΝΙΚΗ ΑΣΤΥΝΟΜΙΑ. ΣΑΣ ΚΑΛΕΣΑ ΕΝΩ ΕΙΧΕ ΘΟΡΥΒΗΘΕΙ ΑΚΟΜΑ ΚΑΙ Η ΔΙΑΧΕΙΡΙΣΤΡΙΑ. ΟΧΙ ΑΓΧΟΣ ΠΑΙΔΕΣ ΜΟΝΟ ΤΑ ΠΤΩΜΑΤΑ ΜΕΤΡΑΝΕ ΤΗΛΕΟΠΤΙΚΑ. ΟΤΑΝ ΤΗΝ ΣΦΑΞΕΙ ΛΟΙΠΟΝ ΘΑ ΕΝΗΝΕΡΩΣΩ ΠΡΩΤΑ ΚΑΝΑ ΚΑΝΑΛΙ ΓΙΑ ΝΑ ΣΑΣ ΦΩΝΑΞΟΥΝ.»   Λίγες ώρες μετά τη δολοφονία, η κατά τα φαινόμενα γειτόνισσα του ζευγαριού μοιράστηκε την παλιότερη ανάρτησή της, καταγγέλλοντας πως το σημερινό θύμα, ήταν η ίδια γυναίκα: «Τη σκότωσε τελικά. Μόνο αυτό έχω να πω».   «Οι αστυνομικοί δεν ανταποκρίθηκαν στα δέοντα»   «Το υπουργείο Προστασίας του Πολίτη έχει συστήσει ειδική υπηρεσία Αντιμετώπισης της Ενδοοικογενειακής Βίας και έχουν δοθεί από την πρώτη στιγμή σαφείς οδηγίες και εντολές για την άμεση και αποτελεσματική διαχείριση των περιστατικών», τονίζει σε ανακοίνωσή του το υπουργείο Προστασίας του Πολίτη σχετικά με το περιστατικό ενδοοικογενειακής βίας στη Δάφνη.   «Οι αστυνομικοί είναι υποχρεωμένοι να εκτελούν το καθήκον τους και πράγματι στη συντριπτική πλειονότητά τους το εκτελούν με ευσυνειδησία και αυταπάρνηση, κάτω από όλες τις συνθήκες, μέρα και νύχτα, οποτεδήποτε οι πολίτες χρειάζονται τη συνδρομή τους. Για όσους αστυνομικούς δεν το αντιλαμβάνονται αυτό, δεν υπάρχει θέση στην Ελληνική Αστυνομία» αναφέρει το υπουργείο.   «Από την αρχική διερεύνηση των καταγγελιών προκύπτει η βασιμότητα αυτών και ήδη με απόφαση του Αρχηγείου της Ελληνικής Αστυνομίας, οι δύο αστυνομικοί που επέβαιναν στο περιπολικό που έφθασε στο σημείο, τέθηκαν σε διαθεσιμότητα καθώς δεν ανταποκρίθηκαν στα δέοντα» σημειώνει, προσθέτοντας «Πολύ περισσότερο, μάλιστα, που με βάση τις οδηγίες που είχαν δοθεί από το Κέντρο της Άμεσης Δράσης, το σήμα ήταν υψηλής προτεραιότητας». Για το περιστατικό διενεργείται περαιτέρω έρευνα.   Το χρονικό   Ήταν μεσημέρι Παρασκευής, όταν ο 40χρονος δολοφόνησε την 31χρονη σύζυγό του, μέσα στο διαμέρισμα που διέμεναν στην οδό Λάμπρου Κατσώνη, στη Δάφνη και στη συνέχεια πήγε στο Αστυνομικό Τμήμα της περιοχής, όπου και παραδόθηκε.   Σύμφωνα με αστυνομικές πληροφορίες που επικαλείται το Αθηναϊκό - Μακεδονικό Πρακτορείο Ειδήσεων, ο δράστης σκότωσε τη γυναίκα, «επειδή την ζήλευε», όπως ισχυρίστηκε. Αστυνομικοί που έσπευσαν στο σπίτι βρήκαν τη γυναίκα νεκρή.    "" "" Γυναικοκτονία στη Δάφνη: Στον εισαγγελέα ο 40χρονος που σκότωσε τη σύζυγό του"" ""2022-01-08 17:33:05.818805""",216,Γυναικοκτονία,1,245,2022-01-10T12:24:43.484178Z,2022-01-10T12:24:43.484213Z,6.584
"""Κατηγορούμενος για ανθρωποκτονία από πρόθεση είναι ο 30χρονος ο οποίος δολοφόνησε την 26χρονη κατά την διάρκεια των διακοπών τους στην Φολέγανδρο.   Όπως αναφέρει η Αστυνομία σε ανακοίνωσή της, ο συλληφθείς, ο οποίος παραδέχτηκε την ενοχή του, με τη σε βάρος του σχηματισθείσα δικογραφία, θα οδηγηθεί στην Εισαγγελία Πρωτοδικών Νάξου. Μετά την αρχική εξαφάνισή του για αρκετές ώρες και τελικά τον εντοπισμό του, ο 30χρονος ομολόγησε τα ξημερώματα της Κυριακής την πράξη του στους αστυνομικούς και συνελήφθη.   Όπως είπε στις Αρχές, οι δυο τους τσακώνονταν τις τελευταίες ημέρες. Το ίδιο έγινε και το μοιραίο μεσημέρι της Παρασκευής ενώ βρίσκονταν εν κινήσει στο αυτοκίνητο. Εκείνος έβγαλε εκτός δρόμου το όχημα και το έριξε στην βραχώδη πλαγιά 30 μέτρα, ενώ σε άλλα τόσα θα έπεφταν στην θάλασσα. Η κοπέλα βγήκε έξω, την ακολούθησε και την έσπρωξε στη θάλασσα. Χτύπησε σε κάποια βράχια και κατέληξε στη θάλασσα. Υποστήριξε ότι βούτηξε και αυτός στην θάλασσα για να την βοηθήσει αλλά όταν την βρήκε αναίσθητη τράπηκε σε φυγή.   Αναλυτικά η ανακοίνωση της Αστυνομίας   «Συνελήφθη χθες (17.07.2021) το βράδυ στη Φολέγανδρο, από αστυνομικούς του Αστυνομικού Σταθμού Φολέγανδρου και του Τμήματος Ασφαλείας Σύρου-Ερμούπολης, 30χρονος ημεδαπός κατηγορούμενος για ανθρωποκτονία από πρόθεση 26χρονης ημεδαπής. Ειδικότερα, ως προς το ιστορικό της υπόθεσης, προχθές (16.07.2021) το απόγευμα ανασύρθηκε η ημεδαπή χωρίς τις αισθήσεις της από τη θαλάσσια περιοχή «Λυγαριά» Φολεγάνδρου και μεταφέρθηκε στο Πολυδύναμο Περιφερειακό Ιατρείο του νησιού, όπου διαπιστώθηκε ο θάνατός της.   Η προανακριτική έρευνα για το περιστατικό, αρχικά, ανατέθηκε από την αρμόδια Εισαγγελική Αρχή στον Λιμενικό Σταθμό Φολεγάνδρου, ενώ στις έρευνες συνέδραμαν κλιμάκιο του Τμήματος Εγκληματολογικών Ερευνών της Γενικής Περιφερειακής Αστυνομικής Διεύθυνσης Νοτίου Αιγαίου και στελέχη του Τμήματος Ασφαλείας Σύρου – Ερμούπολης, που μετέβησαν άμεσα στη Φολέγανδρο. Στο πλαίσιο των ερευνών αναζητήθηκε ο 30χρονος, ο οποίος εντοπίστηκε από αστυνομικούς απογευματινές ώρες χθες (17.07.2021) σε βραχώδη θέση κοντά στη θαλάσσια περιοχή, όπου ανευρέθηκε η σωρός της 26χρονης και προσήχθη στον Λιμενικό Σταθμό Φολεγάνδρου. Από τη διερεύνηση, συλλογή και συνδυαστική εξέταση των δεδομένων της υπόθεσης προέκυψαν στοιχεία εγκληματικής ενέργειας και η προανακριτική έρευνα ανατέθηκε στη Ελληνική Αστυνομία.   Στο νησί κλήθηκε και μετέβη πρωινές ώρες σήμερα και κλιμάκιο της Υποδιεύθυνσης Δίωξης Εγκλημάτων κατά Ζωής και Ιδιοκτησίας της Διεύθυνσης Ασφάλειας Αττικής, προς υποβοήθηση του προανακριτικού έργου. Όπως προέκυψε, μεσημβρινές ώρες προχθές (16.07.2021) o 30χρονος επιβαίνοντας με την 26χρονη σε Ι.Χ.Ε. αυτοκίνητο καυγάδισαν, εξετράπησαν της πορείας τους σε βραχώδη περιοχή και όταν η 26χρονη βγήκε από το όχημα την ακολούθησε σε απόκρημνο σημείο, όπου διαπληκτίστηκαν και την έσπρωξε προς τη θάλασσα. Στη συνέχεια, όταν διαπίστωσε ότι η 26χρονη είχε χάσει τις αισθήσεις της, απομακρύνθηκε από το σημείο, εγκαταλείποντας τα προσωπικά του αντικείμενα, έως ότου εντοπίστηκε από τους αστυνομικούς. Ο συλληφθείς, ο οποίος παραδέχτηκε την ενοχή του, με τη σε βάρος του σχηματισθείσα δικογραφία, θα οδηγηθεί στην Εισαγγελία Πρωτοδικών Νάξου».    "" "" Γυναικοκτονία στη Φολέγανδρο: Κατηγορούμενος για ανθρωποκτονία από πρόθεση ο 30χρονος"" ""2022-01-08 17:33:05.818805""",215,Γυναικοκτονία,1,244,2022-01-10T12:24:36.640046Z,2022-01-10T12:24:36.640084Z,6.863
"""Η έξαρση των εγκλημάτων ενδοοικογενειακής βίας και οι γυναικοκτονίες που πληθαίνουν οδήγησαν τον εισαγγελέα του Αρείου Πάγου, Βασίλη Πλιώτα, να αποστείλει σχετική εγκύκλιο προς τους συναδέλφους του.    Με την εγκύκλιο καλεί τους εισαγγελείς να παρεμβαίνουν άμεσα προκειμένου στο πλαίσιο του αυτοφώρου να κινούνται οι διαδικασίες για τη σύλληψη των δραστών εγκλημάτων ενδοοικογενειακής βίας, ενώ ζητά οι συναφείς ποινικές υποθέσεις να εκδικάζονται κατά προτεραιότητα και να αποφεύγεται η αναβολή εκδίκασής τους.    Ακόμη, ζητά από τους εισαγγελείς να υποστηρίζονται και να ενθαρρύνονται τα θύματα ενδοοικογενειακής βίας στην καταγγελία της βίαιης σε βάρος τους συμπεριφοράς.    Η αναφορά στις γυναικοκτονίες   Σύμφωνα με νομικούς κύκλους, πρόκειται για το πρώτο κείμενο ανώτατου εισαγγελικού λειτουργού που αναφέρεται ρητά στον όρο «γυναικοκτονία», θέτοντας ζήτημα της νομικής θεμελίωσής του.    Ο κ. Πλιώτας επισημαίνει ότι δυστυχώς διαπιστώνεται έξαρση των εγκλημάτων ενδοοικογενειακής βίας, «με ποικίλες, καινοφανείς και ποιοτικά μεταλλαγμένες μορφές εμφάνισής τους», κυρίως σε βάρος των γυναικών.    Με συχνότητα πλέον, σχετικές απαξιολογικές συμπεριφορές διακρίνονται από ανησυχητική, εντεινόμενη και άμετρη βία, τονίζει ο εισαγγελέας του Αρείου Πάγου. «Δεν είναι λίγες οι φορές που εξελίσσονται ακόμη και σε κατάφωρη περιφρόνηση και αυτού του υπέρτατου όλων έννομου αγαθού της ζωής, με ακραίες, δυσνόητες, χωρίς αναστολές, απεχθείς και με ιδιαίτερη σκληρότητα ανθρωποκτονίες που συνταράσσουν την κοινωνία», αναφέρει χαρακτηριστικά.    «Με αφορμή αυτές τις καταστάσεις και στη χώρα μας, ευρέως, οι περιπτώσεις αφαίρεσης της ζωής γυναίκας, ιδίως από σεξιστικά κίνητρα, “λόγους τιμής”, σκοπούς εμπορίας ανθρώπων και οικονομική εκμετάλλευση, αποδίδονται με τον όρο “γυναικοκτονία” και γίνεται λόγος για ανάγκη διακριτής τυποποιημένης ποινικής πρόβλεψης ή και για αναγωγή αυτής ως διακεκριμένης παραλλαγής της ανθρωποκτονίας του άρθρου 299 ΠΚ. Διεθνώς, σε αρκετές χώρες, καθώς το φαινόμενο δεν είναι μόνο ελληνικό αλλά έχει προσλάβει παγκόσμιες διαστάσεις, υιοθετήθηκε και νομοθετικά η θεώρηση αυτή», αναφέρει ο κ. Πλιώτας.    Αναλυτικά η εγκύκλιος, όπως τη δημοσίευσε η «Καθημερινή»   «​Με την εφαρμογή του και σήμερα (μερικώς) ισχύοντος ν.3500/2006 «για την αντιμετώπιση της ενδοοικογενειακής βίας», η Εισαγγελία του Αρείου Πάγου απηύθυνε, και κατά το παρελθόν, και εξυπαρχής μάλιστα με την Εγκ. Εισ. ΑΠ 2/2007 (Στ. Γκρόζου), γενικές οδηγίες προς τους εισαγγελικούς λειτουργούς της  χώρας. Με αυτές (τις γενικές οδηγίες) τις οποίες ακολουθείτε, επιχειρείται να επιτυγχάνεται η ορθή και ενιαία εφαρμογή των διατάξεων  του ειδικού αυτού νόμου, ώστε να ενισχυθεί η αρμονική συμβίωση των προσώπων στα πλαίσια της οικογένειας και να προστατεύονται τα θύματα του φαινομένου της ενδοοικογενειακής βίας, που είναι πρωτίστως  οι γυναίκες αλλά και τα υπαγόμενα στην έννοια της “οικογένειας” του νόμου, κατεξοχήν «ευάλωτα πρόσωπα», δηλαδή οι ανήλικοι, οι υπερήλικοι και οι ανήμποροι.   Οι κατευθύνσεις αυτές εξακολουθούν να διατηρούν την εφαρμοστική χρησιμότητα  και την ερμηνευτική αξία τους, αφού μάλιστα το αντίστοιχο νομικό καθεστώς υπό το οποίο εκδόθηκαν παραμένει κατά βάση το ίδιο, με τις θετικές προσθήκες: α) του ν.4531/2018, με τον οποίο το Ελληνικό Κοινοβούλιο κύρωσε τη Σύμβαση της Κωνσταντινούπολης και με τις ρυθμίσεις του (άρθρο 3), διευρύνθηκαν τα πρόσωπα της οικογένειας σε σχέση με αυτά του ν.3500/2006, το πεδίο εφαρμογής του οποίου έτσι επεκτάθηκε, επήλθε βελτίωση των προβλεπόμενων μέτρων δικονομικού καταναγκασμού κατά των παραβατών του νόμου και καθιερώθηκε, για τις στρεφόμενες κατά ανηλίκων πράξεις των άρθρων 6, 7 και 9 του νόμου, η αναστολή της έναρξης της προθεσμίας παραγραφής μέχρi την ενηλικίωση του θύματος και για ένα έτος μετά, εφόσον πρόκειται για πλημμέλημα και για τρία έτη μετά, εφόσον πρόκειται για κακούργημα και β) του νέου ΠΚ, με τον οποίο, στο μεν άρθρο 312, όπως από το κείμενό του και την αντίστοιχη αιτιολογική έκθεση προκύπτει, διευρύνθηκε ο κύκλος των προστατευόμενων προσώπων, αυξήθηκαν οι προβλεπόμενες για την σωματική τους βλάβη ποινές, προβλέφθηκαν επιβαρυντικές περιστάσεις και εμπλουτίστηκαν οι μορφές της τυποποιούμενης συμπεριφοράς, στα δε άρθρα 330 και 333 τυποποιούνται ειδικά, με απειλή αυξημένης ποινής, η παράνομη βία και απειλή που στρέφονται, όπως και στην περίπτωση του άρθρου 312, κατά αδύναμων προσώπων.   Ωστόσο, παρά τη σχετική επάρκεια του νομικού μας πλαισίου, με την προσαρμογή του σε αυξημένης τυπικής ισχύος διεθνή κείμενα και την ουσιαστικοποίηση της παρεχόμενης προστασίας με την αναδιαμόρφωση των σχετικών ποινικών διατάξεων του νέου ΠΚ, διαπιστώνεται, δυστυχώς, έξαρση των εγκλημάτων ενδοοικογενειακής βίας, με ποικίλες, καινοφανείς και ποιοτικά μεταλλαγμένες μορφές εμφάνισής τους, κυρίως, όπως προαναφέρεται, σε βάρος των γυναικών. Με συχνότητα πλέον, σχετικές απαξιολογικές συμπεριφορές διακρίνονται από ανησυχητική, εντεινόμενη και άμετρη βία. Δεν είναι λίγες οι φορές που εξελίσσονται ακόμη και σε κατάφωρη περιφρόνηση και αυτού του υπέρτατου όλων έννομου αγαθού της ζωής, με ακραίες, δυσνόητες, χωρίς αναστολές, απεχθείς και με ιδιαίτερη σκληρότητα ανθρωποκτονίες που συνταράσσουν την κοινωνία. Με αφορμή αυτές τις καταστάσεις και στη χώρα μας, ευρέως, οι περιπτώσεις αφαίρεσης της ζωής γυναίκας, ιδίως από σεξιστικά κίνητρα, «λόγους τιμής», σκοπούς εμπορίας ανθρώπων και οικονομική εκμετάλλευση, αποδίδονται με τον όρο «γυναικοκτονία» και γίνεται λόγος για ανάγκη  διακριτής τυποποιημένης ποινικής πρόβλεψης ή και για αναγωγή αυτής ως διακεκριμένης παραλλαγής της ανθρωποκτονίας του άρθρου 299 ΠΚ. Διεθνώς, σε αρκετές χώρες, καθώς το φαινόμενο δεν είναι μόνο ελληνικό αλλά έχει προσλάβει παγκόσμιες διαστάσεις, υιοθετήθηκε και νομοθετικά η θεώρηση αυτή.   Η θλιβερή πραγματικότητα που βιώνουμε, αξιώνει επιτακτικά, στα πλαίσια της λειτουργικής σας αρμοδιότητας και αποστολής για την τήρηση της νομιμότητας και την προστασία των πολιτών, και τη δική σας, υπερβάλλουσα εγρήγορση, σημαντική παρέμβαση και συμβολή. Ενεργώντας, οιονεί προληπτικά και συνεπώς και αποτρεπτικά, πρέπει να εξαντλείτε κάθε νομική σας δυνατότητα με επιδίωξη  να αντιμετωπίζονται με τον αρμόζοντα δραστικό τρόπο και με ικανοποιητικά αποτελέσματα οι εκδηλώσεις ενδοοικογενειακής βίας, ήδη από το πρώιμο στάδιο εμφάνισής τους, κυρίως, εκτός των άλλων, και με τη δημιουργία όρων αποφόρτισης, μείωσης της έντασης και παρεμπόδισης δυσμενέστερης εξέλιξης. Επισημαίνεται ότι στη σύγχρονη αντεγκληματική πολιτική αναγνωρίζεται ως σημαντικός παράγων επιτυχίας της και η εκ των προτέρων γνώση από τον υποψήφιο δράστη αξιόποινης πράξης, ότι εφόσον τελικώς παραβεί τον ποινικό νόμο θα τύχει της δέουσας απάντησης από την οργανωμένη πολιτεία. Ότι δηλαδή θα διακριβωθεί η ταυτότητά του, θα συλληφθεί, θα δικαστεί σύντομα και θα του επιβληθεί η προβλεπόμενη προσήκουσα ποινή, η οποία, οπωσδήποτε θα εκτελεστεί.   Μετά από αυτά, παρακαλούμε να εντείνετε την υπηρεσιακή σας δραστηριότητα, εμπλουτίζοντας και επαυξάνοντας αυτή στην αντιμετώπιση της ενδοοικογενειακής βίας και υπό τις ειδικότερες, ακόλουθες γενικές οδηγίες, πέραν αυτών, αναλόγων ή παρεμφερών, που σας έχουν ήδη δοθεί.    Ι. Στις ακροάσεις πολιτών, κατά την άσκηση του από το άρθρο 25 παρ.4 στοιχ.α του ν.1756/1988 απορρέοντος δικαιώματός σας, να επιδεικνύετε   ιδιαίτερο ενδιαφέρον και αυξημένη προσοχή στις αιτιάσεις και τα «παράπονα», προσώπων, που τις περισσότερες φορές είναι γυναίκες, όταν εμφανίζονται ως θύματα ενδοοικογενειακής βίας. Επιβάλλεται τα πρόσωπα αυτά να προσεγγίζονται με διακριτικότητα και σεβασμό της αξιοπρέπειάς τους, να υποστηρίζονται και να ενθαρρύνονται στην καταγγελία βίαιης σε βάρος τους συμπεριφοράς. Άμεσα στη συνέχεια, συντρεχόντων των νομίμων όρων, θα πρέπει να προβαίνετε στις προβλεπόμενες δικονομικές ενέργειες για τη βεβαίωση αξιόποινης συμπεριφοράς κ.λ.π, ενεργώντας συγχρόνως για την αποκλιμάκωση της έντασης και απομάκρυνση του κινδύνου περαιτέρω αρνητικών εξελίξεων. Εκτιμώντας δε και τις ιδιαίτερες συνοδευτικές περιστάσεις κάθε περίπτωσης, να απευθύνετε σαφείς και ορισμένες οδηγίες προς τους αστυνομικούς ανακριτικούς υπαλλήλους και να ζητάτε την ενεργοποίηση, την συνδρομή, την ενασχόληση και την επιμέλεια των θεσμοθετημένων δομών των Κοινωνικών Υπηρεσιών. Δεν πρέπει, βεβαίως, να σας διαφεύγει ότι ο ν. 3500/2006 και οι συναφείς διατάξεις του νέου ΠΚ έχουν σκοπό να προστατεύσουν τον ορισμένο κύκλο προσώπων και δεν νοείται παρέμβαση που να είναι αυθαίρετη ή να θίγει την και συνταγματικά προστατευόμενη ιδιωτική και οικογενειακή ζωή των ατόμων.   ΙΙ. Στις περιπτώσεις τέλεσης στα όρια του αυτοφώρου πλημμελημάτων ενδοοικογενειακής βίας (σωματικής βλάβης, απειλής, παράνομης βίας), πρέπει να ακολουθείται ως κανόνας  η διαδικασία των άρθρων 417 επ. ΚΠΔ, με τη σύλληψη δηλαδή του δράστη, την προσαγωγή του στον εισαγγελέα, την άσκηση εναντίον του ποινικής δίωξης (εφόσον συντρέχουν  οι για τούτο αξιούμενες από το νόμο προϋποθέσεις) και την άμεση παραπομπή του στο ποινικό ακροατήριο, εκτός εάν δικονομικοί ή άλλοι εξαιρετικοί λόγοι εμποδίζουν τη διαδικασία αυτή. Στην αυτόφωρη διαδικασία προσφέρονται, από τη μη διαδρομή του χρόνου, αναλλοίωτα  τα  αποδεικτικά  στοιχεία (=πρωτογενής απόδειξη ) και συνεπώς είναι δυνατή η αμεσότητα της ποινικής προστασίας των θυμάτων. Σε περίπτωση μη εφαρμογής της αυτόφωρης διαδικασίας ο δράστης δεν αποθαρρύνεται ούτε αποτρέπεται αποτελεσματικά από το να υπερβαίνει τους φραγμούς της νομιμότητας και  είναι πιο ευχερές πλέον σ΄ αυτόν, να εκδηλώνει, για ακόμη μια φορά, τη βίαιη-αξιόποινη συμπεριφορά του εναντίον αδύναμων ατόμων με τα οποία (θα συνεχίσει να) συνοικεί.     ΙΙΙ. Όταν με τη συνδρομή των νομίμων προϋποθέσεων εφαρμόζεται η διαδικασία της ποινικής διαμεσολάβησης (άρθρ.11 επ. ν.3500/2006), ο αρμόδιος για τα θέματα ενδοοικογενειακής βίας εισαγγελικός λειτουργός παρακολουθεί επισταμένως την τήρηση των τεθέντων όρων από τον φερόμενο ως υπαίτιο ενδοοικογενειακής βίας και θα πρέπει να επιλαμβάνεται τάχιστα όταν αυτός δεν συμμορφώνεται με τους όρους.   ΙV. Οι συναφείς ποινικές υποθέσεις που εισάγονται στο ακροατήριο, θα προσδιορίζονται, σύμφωνα και με τη σπουδαιότητά τους, κατά προτεραιότητα και κατά την κατανομή τους στο έκθεμα θα προτάσσονται στην αρίθμηση για να αποφεύγεται η αναβολή εκδίκασής τους, εξαιτίας του γνωστού λόγου «της παρέλευσης του ωραρίου». Μετά από αναβολή της υπόθεσης, εφόσον το δικαστήριο παρέλειψε τον προσδιορισμό της υπόθεσης σε ρητή δικάσιμο, θα ενεργούνται τα ανάλογα.   V. Tέλος, στις περιπτώσεις στις οποίες τα θύματα πράξεων ενδοοικογενειακής βίας είναι ανήλικοι, ισχύουν και οι ειδικότερες οδηγίες που έχομε ήδη απευθύνει (Εγκ.Εισ.ΑΠ16/2007 [Β. Μαρκή] και Εγκ. Εισ. ΑΠ 5/2021 [Γ.Αδειλίνη], αναρτημένες στην ιστοσελίδα www.eisap.gr).   Είναι προφανές ότι οι παραπάνω, υπό το πρίσμα της εισαγγελικής λειτουργίας από το άρθρο 24 παρ.5α ν.1756/1988, γενικές οδηγίες, στοχεύουν στην αντιμετώπιση της εγκληματικότητας που εμφανίζεται με την ειδική παθογένεια της ενδοοικογενειακής βίας. Διατηρούν μεν και τη γενικότερη χρησιμότητά τους, αλλά εκ του σκοπού και ιδίως από την ειδικότερη φύση τους, δεν επεκτείνονται σε θέματα καταπολέμησης της εγκληματικότητας συνολικώς, καθώς αυτά συνάπτονται με την έρευνα των ευρύτερων κοινωνικών, οικονομικών, πολιτικών, ιδεολογικών καταστάσεων, εκτάκτων συνθηκών (όπως η πανδημία), τους λόγους που εξωθούν στο έγκλημα, τις μεθόδους δράσης των υπαιτίων εγκληματικών πράξεων, τις ποικιλόμορφες παραμέτρους και εκδοχές αυτών κλπ. Άλλωστε, αυτά αποτελούν αντικείμενο της γενικότερης, σύγχρονης αντεγκληματικής πολιτικής, του προγραμματισμού και του συνολικού σχεδιασμού για τη σφαιρική αντιμετώπιση του φαινομένου της εγκληματικότητας και των εξάρσεών της. Στο ίδιο πεδίο προβληματισμού αναμφισβήτητα εντάσσεται και το φαινόμενο που μας απασχόλησε εν προκειμένω, υπό την ειδική, όμως, εισαγγελική οπτική.   Οι κ.κ. Διευθύνοντες τις Εισαγγελίες Εφετών της Χώρας, παρακαλούνται να ασκούν τη δέουσα εποπτεία για την εφαρμογή της παρούσας». "" "" Εγκύκλιος Πλιώτα προς εισαγγελείς για τις γυναικοκτονίες και την ενδοοικογενειακή βία"" ""2022-01-08 17:33:05.818805""",214,Γυναικοκτονία,1,243,2022-01-10T12:24:29.379935Z,2022-01-10T12:24:29.379972Z,5.71
"""Τέλη Νοεμβρίου 2018. Ένα κλιμάκιο του Λιμενικού της Ρόδου βρίσκει το άψυχο πτώμα της φοιτήτριας Ελένης Τοπαλούδη στη Λίνδο, συγκεκριμένα στην περιοχή «Φώκια» στους Πεύκους.   Λίγο αργότερα, στο ακριτικό Διδυμότειχο, ο αστυνομικός και ξάδελφος της άγρια δολοφονημένης κοπέλας ρωτά τους γονείς της αν «η Ελένη είχε ένα τριαντάφυλλο στη γάμπα της». Ο πατέρας της απαντά θετικά: «Ναι, είχε ένα τατουάζ». Οι γονείς Κούλα και Γιάννης λυγίζουν και αμέσως ρωτούν αν «βρέθηκε η κόρη τους».    Η Ελένη Τοπαλούδη πράγματι είχε βρεθεί νεκρή. Το προηγούμενο βράδυ δύο άνδρες, ο Μανώλης Κούκουρας και ο Αλέξανδρος Λούτσαϊ, της είχαν ζητήσει να τους επισκεφθεί στο σπίτι του ενός εκ των δύο. Η ίδια τούς ακολούθησε, όμως στη συνέχεια αρνήθηκε οποιαδήποτε σεξουαλική επαφή μαζί τους.   Σύμφωνα με την ιατροδικαστική μελέτη, η Ελένη Τοπαλούδη βιάστηκε ομαδικώς. Έπειτα, δέχτηκε επίθεση με σιδερένιο αντικείμενο και έχασε τις αισθήσεις της, κάτι που έκανε τους δύο άνδρες να τη μεταφέρουν αναίσθητη σε παραλία κοντινής περιοχής και να την πετάξουν στη θάλασσα.   Οι δράστες συνελήφθησαν από τις Αρχές ύστερα από εξέταση οπτικοακουστικού υλικού και DNA, που οδήγησε στον εντοπισμό τους στις 5 Δεκεμβρίου 2018. Ύστερα από πολύμηνη δίκη, καταδικάστηκαν σε ισόβια κάθειρξη και δεκαπέντε χρόνια έκαστος για ομαδικό βιασμό και ανθρωποκτονία από πρόθεση, χωρίς ελαφρυντικά.      Την περασμένη Κυριακή οι γονείς της Ελένης τέλεσαν το μνημόσυνο για τα τρία χρόνια από τη δολοφονία της σε κλίμα συγκίνησης, ανάμεσα σε φίλους και συγγενείς. Η μητέρα της άτυχης Ελένης, Κούλα Αρμουτίδου, από το σπίτι της στο Διδυμότειχο αφηγείται στη LiFO: «Είναι σαν μην πέρασε ούτε μια μέρα. Σαν να είναι σήμερα που το μάθαμε. Κι όμως, συμπληρώθηκαν τρία χρόνια».    Τρία χρόνια από τη γυναικοκτονία που συγκλόνισε την Ελλάδα η μητέρα της Ελένης μάς μιλά για όλα όσα έχει ζήσει αυτό το διάστημα, για τις δολοφονίες γυναικών στην Ελλάδα, κάνει έκκληση για αυστηροποίηση των ποινών, αναφέρεται στον τον γιο της Πέτρο, εκφράζει τα παράπονά της και θυμάται ποια ήταν τα τελευταία λόγια που αντάλλαξε με την κόρη της λίγο πριν δολοφονηθεί.       — Τρία χρόνια μετά τη δολοφονία της Ελένης μετράμε δεκατέσσερις γυναικοκτονίες. Μάλιστα, τα τελευταία δέκα χρόνια έχουν δολοφονηθεί 128 γυναίκες. Ουσιαστικά, το 2021 στην Ελλάδα κάθε μήνα σημειώνεται και μία γυναικοκτονία. Το ζήσατε κι εσείς με τον χειρότερο τρόπο. Τι πιστεύετε ότι φταίει; Αναμφίβολα, ζούμε μια πανδημία γυναικοκτονιών. Προσωπικά, θεωρώ ότι οι λόγοι που μας έχουν οδηγήσει σε αυτό το έσχατο σημείο αφορούν καταρχάς την κακή ανατροφή των ανδρών στη χώρα μας. Έχουν μεγαλώσει με τη λογική ότι οι γυναίκες είναι κτήμα τους, ότι τους ανήκουν, ότι δεν έχουν δικαίωμα στη διαφορετική άποψη. Οι άνδρες, κτήτορες και οι γυναίκες σε δεύτερη μοίρα. Και είναι λυπηρό γιατί θα ανέμενε κανείς ότι σε μια εποχή που οι κοινωνίες προοδεύουν δεν θα εξακολουθούσαμε να υποτιμούμε τη θέση της γυναίκας.   Δυστυχώς, η νοοτροπία του άνδρα-αφέντη είναι απόλυτα κυρίαρχη. Όπως συνέβαινε στα χρόνια της δικής μου μητέρας, οπότε ο σύζυγος ήταν ο σατράπης, ο αφέντης του σπιτιού. Βιαιοπραγούσε εναντίον σου, σου συμπεριφερόταν όπως στα ζώα και η οικογένειά σου αρνούνταν να σε δεχτεί πίσω. Δεν είχες λόγο όταν ο άνδρας μιλούσε. Η στάση σου έπρεπε να είναι σιωπηρή. «Δεν πρέπει να αντιμιλάς», συνήθιζαν να λένε.   Αυτά ήταν τα ήθη της εποχής, τα οποία συνεχίζουμε να βλέπουμε και σήμερα. Ζούμε σε μια πατριαρχική κοινωνία. Και είναι θλιβερό το ότι πολλοί συμπολίτες μας δεν έχουν αντιληφθεί πως το νταηλίκι και η ψευτομαγκιά σκοτώνουν. Για μένα, λοιπόν, η ρίζα του κακού βρίσκεται στην κακή ανατροφή. Όσο μεγαλώνουμε νταήδες και ψευτόμαγκες, που δεν έχουν μάθει να σέβονται και να αγαπούν, οι γυναικοκτονίες θα αυξάνονται.   — Θεωρείτε ότι μεγάλη ευθύνη φέρει και η κοινωνία; Είναι συνένοχη;  Πολλές φορές βλέπουμε την κοινωνία μας να κατακεραυνώνει τους δολοφόνους και από την άλλη να υποστηρίζει ότι πρόκειται για έγκλημα πάθους. Μάθαμε να παίζουμε με τις λέξεις, για να αποφεύγουμε τις ευθύνες μας. Τι θα πει πάθος; Όταν αγαπάς, δεν ζεις σε ένα καθεστώς φόβου. Δεν χτυπάς, δεν δέρνεις και δεν κακοποιείς.   Επίσης, η ελληνική κοινωνία, όπως και η πολιτεία, έχουν εφησυχάσει, περιορίζονται στον ρόλο του θεατή. Η ελληνική κοινωνία αντιδρά καθισμένη στον καναπέ της. Είδες, μήπως, να γίνεται καμιά διαδήλωση ή καμιά πορεία για τις γυναικοκτονίες; Έγινε καμία δράση; Ποια εκδήλωση ευαισθητοποίησης έχουμε δει; Εκφράζουν για λίγα λεπτά τη συντριβή τους, συμπάσχουν και μετά επιστρέφουν στις ζωές τους. Πενθούν σαν ένα πυροτέχνημα που διαρκεί λίγα δευτερόλεπτα. Κανείς, όμως, δεν μπορεί να νιώσει τον αβάσταχτο πόνο της μάνας.   Είμαστε ψεύτες και υποκριτές. Μόνο εγώ ξέρω πώς είναι να στέλνεις το παιδί σου γεμάτο όνειρα και φιλοδοξίες να σπουδάσει και να σ’ το γυρίζουν πάνω σε ένα φέρετρο. Αντί να την καμαρώσω με ένα πτυχίο, είδα την κόρη μου μέσα στη νεκροφόρα. Και δεν μπόρεσα ούτε να τη νεκροφιλήσω. Αυτός είναι ο προσωπικός μου Γολγοθάς.          — Τι πρέπει να αλλάξει κατά τη γνώμη σας;  Προφανώς, όσον αφορά την πολιτεία, αυτό που πρέπει να αλλάξει είναι ο Ποινικός Κώδικας. Να συμπεριληφθεί σε αυτόν ο όρος «γυναικοκτονία», όπως συμβαίνει, για παράδειγμα, στην Κύπρο. Στη χώρα μας δεν βολεύει να συμβεί αυτό γιατί με αυτόν τον τρόπο είναι σαν να αναγνωρίζεις επίσημα την πατριαρχία. Υποκρισία, δηλαδή, στον μέγιστο βαθμό.   Επιπλέον, όσον αφορά την αυστηροποίηση των ποινών, όταν λέμε «ισόβια», να το εννοούμε. Είναι απαράδεκτο οι δολοφόνοι της κόρης μου να βγουν από τη φυλακή σε δέκα χρόνια και να τρώνε, να πίνουν και να γελούν. Στη δίκη του παιδιού μου δεν μου δόθηκε δεύτερη φορά η δυνατότητα να μιλήσω. Την πρώτη με πήρε το φορείο, επειδή ήμουν σε λιπόθυμη κατάσταση. Αντιθέτως, στους δολοφόνους δόθηκε ξανά και ξανά η ευκαιρία να υπερασπιστούν τον εαυτό τους.   Ξέρετε ότι τον Φεβρουάριο του 2022 θα εκδικαστεί η έφεση που υπέβαλαν; Είναι κράτος αυτό; Οι δολοφόνοι θα έχουν πάλι την ευκαιρία να υπερασπιστούν τι ακριβώς; Κι εγώ, για άλλη μια φορά, θα είμαι αναγκασμένη να ζήσω τον θάνατο και τα βασανιστήρια της κόρης μου. Θα ακούσω ξανά τις τσιρίδες της, θα αισθανθώ πάλι τον τρόμο και τη βία που έζησε. «Τι σε περιμένει πάλι, Κούλα», αναρωτιέμαι καθημερινά. Και, εκτός των άλλων, να πρέπει να πληρώσεις ξανά παραστατικά και άλλα δικαστικά έξοδα.   Δεν θα έπρεπε η Δικαιοσύνη να έχει προνοήσει ώστε όλα αυτά να τα χρεώνονται οι δολοφόνοι; Αλλά προφανώς αυτές οι δολοφονίες δεν αφορούν τους πολιτικούς που νομοθετούν. Διότι το κακό συμβαίνει στα παιδιά της μεσαίας και εργατικής τάξης, όχι στα πλουσιόπαιδα. Γι’ αυτό η Ελλάδα έχει γίνει το κράτος των δολοφόνων και των παιδοβιαστών.    — Την περασμένη Κυριακή είχατε το μνημόσυνο για τα τρία χρόνια από τη δολοφονία της Ελένης. Ποιες σκέψεις κυριαρχούν στο μυαλό σας; Η πληγή όταν χάνεις το παιδί σου δεν κλείνει ποτέ. Κάθε μέρα ζω με τον θάνατο και τις αναμνήσεις. Ο χρόνος δεν γιατρεύει. Δεν μπορείς να ξεχάσεις. Δεν θα σβήσουν ποτέ απ’ τη μνήμη μου αυτές οι εικόνες που έζησα με την κόρη μου. Απεναντίας, κάθε μέρα αιμορραγείς περισσότερο. Νιώθω σαν να συνέβησαν όλα χθες. Ο πόνος στην ψυχή μου είναι σαν ένα κάρβουνο που σιγοκαίει την καρδιά μου. Έχασα το παιδί μου και μαζί μού πήραν και το πιο φωτεινό κομμάτι της ζωής μου.   Πέθανε η μητέρα μου, «έφυγε» ο πατέρας μου χτυπημένος από τον καρκίνο. Όμως ήταν θάνατοι που τους χωρά η λογική, που τους αντέχεις επειδή οι άνθρωποι έκαναν τον κύκλο τους ή πέθαναν από παθολογικά αίτια. Την απώλεια της Ελένης μου δεν θα την ξεπεράσω ποτέ. Με καταδίκασαν κι εμένα σε έναν ισόβιο θάνατο.        — Τρία χρόνια μετά τι έχει χαραχτεί πιο έντονα στη μνήμη σας από τη δολοφονία της Ελένης;  Η φρίκη. Όλα αυτά που έζησε το παιδί μου σε εκείνο το καταραμένο σπίτι. Το χτύπημα με το σιδερένιο αντικείμενο. Ο βιασμός. Τα χτυπήματα. Αλλά και τι ακολούθησε.   Όλες τις νύχτες παραμένω ξάγρυπνη. Σκέφτομαι συνεχώς το γυμνό κορμί της κόρης μου, το οποίο ήταν ζωντανό όταν το πέταξαν στη θάλασσα, στα κρύα νερά. Σκέφτομαι ότι διατηρούσε ακόμη τις αισθήσεις της όταν την έριξαν στα βράχια. Είχε δεμένα τα πόδια της και φώναζε: «Ο πατέρας μου θα σας βρει». Ζητούσε έλεος. Σκέφτομαι, επίσης, πως το σώμα του παιδιού μου είχε σκαλώσει κάπου σε έναν βράχο. Και το έσπρωχναν με κλοτσιές οι φονιάδες. Ήταν ζωντανή και παρακαλούσε για βοήθεια. Άραγε, σε τι Θεό πιστεύουν αυτά τα τέρατα;   Οκτώ ώρες η κόρη μου χαροπάλευε. Και εξαιτίας του σοβαρότατου τραύματος στο κεφάλι έχασε τις αισθήσεις της και πνίγηκε στη θάλασσα. Και αν εκείνη την ημέρα ο άνεμος δεν φυσούσε αντίθετα, το άψυχο σώμα της ίσως και να μην είχε βρεθεί ποτέ.   Οι μοναδικές στιγμές που απαλύνουν τον πόνο μου είναι όταν τη θυμάμαι σε μικρή ηλικία. Το πως μεγάλωνε, τις εκπλήξεις που της κάναμε, τις γιορτές. Αλλά και τα γέλια της, τις χαρές και το χαμόγελό της. Και ξαφνικά, ένα βράδυ, όλα κόπηκαν με τον πιο βίαιο τρόπο. Θυμάμαι τα όνειρά της, τα σχέδια που έκανε, αλλά και πόσο της άρεσαν τα ταξίδια. Κι αυτά τα καρκινώματα την έστειλαν σε ένα ταξίδι χωρίς επιστροφή.   Για μένα τεράστια ευθύνη έχουν και οι γονείς των δολοφόνων. Είναι ηθικοί αυτουργοί έτσι όπως μεγάλωσαν αυτά τα παιδιά. Ανύπαρκτοι. Θλιβεροί. Συνένοχοι. Αλλά αυτή ήταν η ανθρωπιά που τους έδωσαν και τους δίδαξαν.    — Ανήμερα της Παγκόσμιας Ημέρας για την Εξάλειψη της Βίας κατά των Γυναικών εγκαινιάστηκε η έκθεση «She’s gone» («Για ένα αδειανό πουκάμισο») στο Ίδρυμα Κακογιάννη. Όπως είδα, παραχωρήσατε τα ρούχα που φορούσε η κόρη σας πριν από τη δολοφονία της. Πώς πήρατε αυτή την απόφαση;  Ήταν μια πολύ δύσκολη απόφαση αυτή για μένα και τον Γιάννη. Μάτωσε η ψυχή μας. Κρατούσαμε τα ρούχα και κλαίγαμε ασταμάτητα. Ποτάμια τα δάκρυα κυλούσαν πάνω στο μαύρο παντελόνι, στο μπλουζάκι της και στο πουκαμισάκι. Το κάναμε, όμως, για να συμβάλουμε σε μια πράξη ευαισθητοποίησης.   Αυτά τα ρούχα μπορεί να μην τα φορά πλέον η κόρη μου, αλλά έχουν φωνή, αποτελούν τη δική της κραυγή. Είναι ένα κομμάτι της ζωής της που ταξιδεύει σε διάφορες χώρες σαν ένα κερί αναμμένο για κάθε γυναίκα που φονεύθηκε.    — Δεν καταφέρατε να πάτε στη Ρόδο μετά τη δολοφονία της Ελένης. Έχετε κρατήσει άλλα αντικείμενα της κόρης σας;  Δεν είχα το σθένος να το αντιμετωπίσω όλο αυτό. Δεν υπήρχε δύναμη μέσα μου προκειμένου να αντικρίσω όλα όσα θύμιζαν τις τελευταίες στιγμές της κόρης μου.   Ο Γιάννης, μαζί με τον κουνιάδο μου και έναν φίλο τους, άντεξαν να επιστρέψουν στο νησί. Εκείνος μού έφερε τις τρίχες από τις βούρτσες της, τις μισοφαγωμένες τσίχλες της αλλά και κάποια αποτσίγαρα. [Κλαίει]… Ακόμα και ένα μισοδαγκωμένο μήλο έφερε μαζί του, το κρατήσαμε και μετά πήγαμε και το ρίξαμε στον τάφο του παιδιού μας.      — Ο γιος σας Πέτρος πώς το έχει βιώσει όλο αυτό;  Όταν δολοφονήθηκε η Ελένη, πήγαινε στην Α’ Γυμνασίου. Όπως αντιλαμβάνεσαι, έζησε τον φρικαλέο θάνατο της αδερφής του σε μια τρυφερή ηλικία. Πανικός. Κλάματα. Ο κόσμος γύρω του γκρεμίστηκε. Μεγάλωνε με τη σκέψη ότι είχε μια αδελφή και μέσα σε μια μέρα βρέθηκε να χάνει τη γη κάτω από τα πόδια του. Στην κηδεία φώναζε και δεν άντεξε ως το τέλος.   Όλο αυτό το διάστημα παραμένει κλεισμένος μέσα σε ένα δωμάτιο. Διότι δέχτηκε εκφοβισμό και ακόμη δέχεται. Έχει χάσει την εμπιστοσύνη του σε όλους και σε όλα. Αποφεύγει τις πολλές κοινωνικές επαφές, έχει μόνο κάποιους κοντινούς φίλους.   Ξέρεις, κάποια στιγμή ο γιος μου τα είπε όλα: «Υπάρχει πολύς σκουπιδότοπος ψυχών γύρω μας. Αλλά, ευτυχώς, ανάμεσά τους ξεχωρίζουν ακόμη κάποια διαμάντια».     — Ποιο είναι το παράπονό σας όλα αυτά τα χρόνια; Ότι κανείς από την πολιτεία δεν μας έχει βοηθήσει. Πολλοί μας έχουν επισκεφθεί στο σπίτι μας, στο Διδυμότειχο, όπως η Πρόεδρος της Δημοκρατίας ή άλλοι πολιτικοί, ευρωβουλευτές κ.λπ. Όμως δεν έχει γίνει τίποτα. Προφανώς, αυτά είναι ενδείξεις συμπαράστασης και συμβολικές ενέργειες. Και είναι μεγάλη τιμή για τη μνήμη της Ελένης μας. Αλλά την ίδια στιγμή είμαστε μισθοσυντήρητοι και δυσκολευόμαστε να τα βγάλουμε πέρα. Έχουμε υπέρογκα χρέη και κανείς δεν έχει ενδιαφερθεί.   Είπαμε στην Πρόεδρο για τα δάνεια, τα οποία μας ταλανίζουν καθημερινά. Όλα τα έξοδα για τις κηδείες και τα μνημόσυνα τα έχει πληρώσει η Θρακιώτισσα πεθερά μου. Αν δεν ήταν η γιαγιά της Ελένης, το παιδί μου ίσως να ήταν ακόμη άταφο στην Ρόδο. Νοιάστηκε κανείς αν εγώ ή ό άνδρας μου έχουμε το κουράγιο να διδάσκουμε καθημερινά τα παιδιά ως εκπαιδευτικοί; Για το αν είμαι σε θέση ως νηπιαγωγός να σταθώ μέσα στην τάξη και να είμαι χαρούμενη μπροστά στα παιδιά;   Δυστυχώς, καμία βοήθεια δεν μας έχει προσφερθεί από πουθενά. Δεν αρκούν μόνο οι επισκέψεις, πρέπει να προκύπτει και κάποιο αποτέλεσμα. Ούτε ο Δήμος αλλά ούτε καν η Εκκλησία δεν μας χτύπησε την πόρτα για να μας πει δυο λόγια παρηγορητικά. Η μόνη βοήθεια που έχω λάβει είναι από ανώνυμους και απλούς ανθρώπους.      — Ποια ήταν τα τελευταία λόγια που ανταλλάξατε με την Ελένη;  Όλα όσα συζητά μια κόρη με τη μητέρα της. Θυμάμαι, είχαμε μιλήσει στο τηλέφωνο και μου έλεγε πόσο ανυπομονούσε να έρθει για τις γιορτές των Χριστουγέννων στο Διδυμότειχο. Μάλιστα, εκείνη την ημέρα ήμουν με την κουμπάρα μου. Μας ρωτούσε τι κάνουμε, τι φάγαμε και της έλεγα ότι είχα φτιάξει ένα αγαπημένο της ποντιακό φαγητό. Ήταν πάρα πολύ χαρούμενη που σε λίγες μέρες θα βρισκόταν μαζί μας.   Κλείσαμε το τηλέφωνο με τη φράση που λέει κάθε μάνα στο παιδί της: «Να προσέχεις τον εαυτό σου». Δύο μέρες αργότερα το παιδί μου βρέθηκε πνιγμένο.      — Τι θεωρείτε σημαντικό στη ζωή;   Την αγάπη και την ανοιχτή αγκαλιά. Όλα τα υπόλοιπα είναι μάταια. Και τα υλικά αγαθά δεν έχουν καμία αξία. Αν δεν καλλιεργήσουμε τον σεβασμό προς τους άλλους αλλά και απέναντι στο διαφορετικό πάντα θα υπάρχει ένα σπίτι που θα θρηνεί τη δική του Ελένη.    "" "" Κούλα Τοπαλούδη: «Όσο μεγαλώνουμε νταήδες και ψευτόμαγκες, οι γυναικοκτονίες θα αυξάνονται»"" ""2022-01-08 17:33:05.818805""",213,Γυναικοκτονία,1,242,2022-01-10T12:24:23.123603Z,2022-01-10T12:24:23.123637Z,10.221
"""  ΠΟΛΛΟΙ ΕΝΟΧΛΟΥΝΤΑΙ ΑΠΟ τον όρο γυναικοκτονία. Θεωρούν πλεονασμό τη χρήση του και υπερβολή. Πολλοί περισσότεροι ανατριχιάζουν στη χρήση της λέξης φεμινισμός, θεωρώντας ότι περιγράφει μανιασμένες γυναικότητες, ενώ περισσότερο πρόκειται για εξηγητικό εργαλείο και κίνημα που σε όλα του τα «κύματα» και σε όλες του τις εκφάνσεις, ακόμη και τις πιο ακραίες, επιχειρεί να προστατεύσει τη γυναικεία φύση και τα δικαιώματά της.   Σε κάθε περίπτωση, ο φεμινισμός, σε μια κοινωνία που εξελίσσεται, πλάθει το δικό του λεξικό και οι όροι που προκύπτουν είναι απολύτως αναγκαίοι για να κατανοηθεί ο τρόπος που η πατριαρχία εξουσιάζει, υποτιμά, βασανίζει, δολοφονεί –κυριολεκτικά και μεταφορικά– τις γυναίκες σήμερα.   Κι αν όλοι γνωρίζουμε πλέον τόσο την ετυμολογία όσο και το νόημα των λέξεων «πατριαρχία», «μισογυνισμός», «σεξισμός», οι όροι που χρησιμοποιούνται όλο και περισσότερο στο εξωτερικό και –με ανακούφιση– μπαίνουν στη ζωή και τη δημόσια κουβέντα και στη χώρα μας πλέον, ψάχνουν πολύ βαθύτερα το πρόβλημα, σε μια απόπειρα να δημιουργηθεί το έδαφος, από το οποίο θα ξεριζωθούν κάποτε –ελπίζουμε στο εγγύς μέλλον– οι σάπιες ρίζες της πατριαρχίας.     Ας δούμε κάποιους από αυτούς:   Εχθρικός σεξισμός (hostile sexism): Η ακραία, επιθετική μορφή σεξισμού που προσβάλλει και ταπεινώνει ανοιχτά και απερίφραστα τις γυναίκες.   «Καλοπροαίρετος» σεξισμός (benevolent sexism): Το είδος του όχι προφανούς σεξισμού, που αρχικά μοιάζει περισσότερο με φιλοφρόνηση προς τις γυναίκες, αλλά παρ’ όλα αυτά πηγάζει από τα σύνδρομα ανωτερότητας των ανδρών. Ο λόγος για τη «σχολή» που υπαγορεύει ότι οι γυναίκες αξίζουν την προστασία και την αγάπη των ανδρών, επειδή είναι μητέρες και τροφοί της οικογένειας, για παράδειγμα, ή επειδή αποτελούν το «αδύναμο φύλο».   Εσωτερικευμένος σεξισμός (internalized sexism): Συγγενής του όρου «εσωτερικευμένος μισογυνισμός». Πρόκειται για τον σεξισμό που αναπτύσσουν γυναίκες μεγαλωμένες σε αυστηρά ανδροκρατούμενο πατριαρχικό περιβάλλον ή σε περιβάλλον εμποτισμένο με τα πρότυπα της πατριαρχίας. Ο σεξισμός γίνεται κομμάτι της κοσμοθεωρίας και της προσωπικής αντίληψης των γυναικών και σταδιακά εκδηλώνεται με εκφάνσεις δυσφορίας, αντιπάθειας ή ακόμη και μίσους προς τις άλλες γυναίκες (εσωτερικευμένος μισογυνισμός).   Μαύρος μισογυνισμός (Misogynoir): Το είδος του μισογυνισμού που εκδηλώνεται προς τις μαύρες γυναίκες.   Ας πάμε λίγο πιο βαθιά, στους όρους που... αμετάφραστοι μπήκαν στη ζωή μας και εκνευρίζουν πολλούς (επειδή δεν έχει βρεθεί μια αντίστοιχη ελληνική λέξη για την περίπτωσή τους), αλλά που έχουν εξηγήσει περίφημα πολλές από τις καταστάσεις που βιώναμε και αδυνατούσαμε να τις ταξινομήσουμε.   Έτσι, όλοι γνωρίζουμε πια για το gaslighting, το mansplaining και το manspreading, το fat-shaming, το victim blaming, αλλά ας έχουμε υπ’ όψιν και τα εξής:   Bropropriating: Ο όρος χρησιμοποιείται για τις περιπτώσεις λογοκλοπής / ιδεοκλοπής από μία γυναίκα και εν συνεχεία οικειοποίησης της ιδέας από έναν άντρα ή επικοινωνίας της με τρόπο που να θεωρεί το κοινωνικό σύνολο ότι πρόκειται για ιδέα γεννημένη από τις ανάγκες των καιρών.   Manterrupting: Ο όρος περιγράφει τον «διακοψία», αλλά σε συζητήσεις που διεξάγονται με γυναίκες συνομιλήτριες, κυρίως. Έχουμε ζήσει άπειρες τέτοιες καταστάσεις σε τηλεοπτικά και ραδιοφωνικά πάνελ, αλλά και πολιτικές αναμετρήσεις, όπου ο άντρας συνομιλητής θα διακόψει βιαίως τη γυναίκα συνομιλήτριά του για να πάρει τον λόγο, καθώς, κατά την άποψή του, έχει κάτι απείρως πιο σημαντικό να συνεισφέρει στον (δημόσιο) διάλογο. Αν συμβαίνει αυτό δημοσίως, είναι κάτι περισσότερο από προφανές για το τι γίνεται στην ιδιωτική σφαίρα και κυρίως αν σχέσεις οικειότητας ή συγγένειας υπάρχουν μεταξύ των συνομιλητών.   Woke: Ο όρος διχάζει, ειδικά στην Αμερική του BlackLivesMatter. Περιγράφει τους εξαιρετικά ευαίσθητους με την πολιτική ορθότητα, ειδικά σε ζητήματα ρατσισμού, που, όμως δεν έχουν κανένα πρόβλημα να δολοφονήσουν χαρακτήρες και να «ακυρώσουν» προσωπικότητες, με τις οποίες απλώς διαφωνούν...   Όσο για το αν ενοχλεί η χρήση των παραπάνω –και άλλων τόσων– αγγλικών όρων σε ελληνικά κείμενα, αυτό έχει κάτι να πει για την ελληνική λεξικογραφία και το αίσθημα ευθύνης και ετοιμότητας των γλωσσολόγων να εργαστούν πάνω στην απόδοση - μετάφραση όρων που απασχολούν τις σύγχρονες κοινωνίες, όρων που τους χρειάζονται για να αναφέρουν / καταγγείλουν / περιγράψουν ένα φαινόμενο, προκειμένου τελικά να το αντιμετωπίσουν.   Ελπίζουμε κάποια στιγμή και στη δική τους βοήθεια σ’ αυτό το πεδίο.  "" "" Αφού ενοχλεί τόσο ο όρος «γυναικοκτονία», ας δούμε λίγο το σύγχρονο φεμινιστικό λεξικό"" ""2022-01-08 17:33:05.818805""",212,Γυναικοκτονία,1,241,2022-01-10T12:24:12.621694Z,2022-01-10T12:24:12.621736Z,11.459
"""Προφυλακιστέος κρίθηκε μετά την απολογία του ο 54χρονος που δολοφόνησε τη σύζυγό του μέσα σε ουζερί, που εργαζόταν στη Σωτηρίτσα της Λάρισας.   Ο συζυγοκτόνος, που δολοφόνησε τη γυναίκα του με οχτώ σφαίρες, μεταφέρεται στις φυλακές Λάρισας προσωρινά, ενώ αναμένεται να μετακινηθεί σε άλλο σωφρονιστικό κατάστημα.   Η εν ψυχρώ δολοφονία σημειώθηκε στις 10 το πρωί της περασμένης Τρίτης, όταν ο 54χρονος εισέβαλε με όπλο μέσα στο ουζερί, στην περιοχή Σωτηρίτσα στον Αγιόκαμπο της Λάρισας.   Ο 54χρονος πυροβόλησε τη σύζυγό του οκτώ φορές με αποτέλεσμα να βρει θάνατο. Ο γυναικοκτόνος συνελήφθη λίγη ώρα αργότερα από την Αστυνομία.   Σύμφωνα με πληροφορίες της LiFO, ο δολοφόνος είχε πληροφορηθεί πως η σύζυγός του είχε απευθυνθεί σε δικηγόρο, πιθανότατα για να υποβάλλει αίτηση διαζυγίου.    «Αυτό δείχνουν τα πρώτα στοιχεία. Η γυναίκα ήθελε να απομακρυνθεί. Ήθελε να φύγει και να χωρίσουν. Εκείνος το έμαθε και ανέβηκε να την σκοτώσει», λένε πηγές από την περιοχή.   Σύμφωνα με τοπικά μέσα, ο 54χρονος δράστης ταξίδεψε από την Αθήνα, όπου εργαζόταν ως ταξιτζής για να την σκοτώσει. Είχαν γνωριστεί όταν η γυναίκα ήταν 18 ετών και μαζί είχαν αποκτήσει τρία παιδιά, ηλικιών από 12 έως 25 ετών.   Η 43χρονη έρχονταν τα καλοκαίρια στα παράλια της Λάρισας και βοηθούσε στην οικογενειακή επιχείρηση, που βρίσκεται πάνω στον παραλιακό δρόμο της Σωτηρίτσας. Σύμφωνα με πληροφορίες το ζευγάρι είχε προβλήματα και η 43χρονη είχε ζητήσει από το δικηγόρο της να ξεκινήσει τις διαδικασίες για την έκδοση του διαζυγίου.   Σύμφωνα με καλά πληροφορημένες πηγές που επικαλείται το larissanet.gr, μία ώρα πριν από το φονικό, περίπου στις 9.30 π.μ., ο 54χρονος βρίσκονταν στην πόλη της Λάρισας ψάχνοντας να συναντήσει τον δικηγόρο στον οποίο η σύζυγός είχε αναθέσει την εκκίνηση των διαδικασιών για το διαζύγιό τους. Όταν δεν βρήκε τον δικηγόρο στο γραφείο του, του τηλεφώνησε.       "" "" Γυναικοκτονία στη Λάρισα: Προφυλακιστέος o 54χρονος δράστης"" ""2022-01-08 17:33:05.818805""",211,Γυναικοκτονία,1,240,2022-01-10T12:24:00.920145Z,2022-01-10T12:24:00.920183Z,7.249
"""Νέες καταγγελίες για τον δράστη της τελευταίας γυναικοκτονίας στη Ρόδο με θύμα την 32χρονη Δώρα, έρχονται στο φως.   Η νέα γυναίκα εκτελέστηκε εν ψυχρώ, στη μέση του δρόμου, από τον 40χρονο πρώην σύντροφό της, ο οποίος έπειτα αυτοκτόνησε με την ίδια καραμπίνα.   Κακοποιητική συμπεριφορά   Το θύμα είχε για εννέα μήνες σχέση με τον δράστη, ενώ συγκατοικούσαν για περίπου δύο μήνες. Τον τελευταίο ενάμιση μήνα όπως αναφέρει στην ΕΡΤ η μητέρα της 32χρονης, το θύμα είχε πει στην οικογένειά της ότι η σχέση της με τον 40χρονο δεν πηγαίνει καλά, ήταν βίαιος και για αυτό διέκοψε τη σχέση τους. Συγκεκριμένα, το θύμα είχε πει στη μητέρα του πως «αυτός ο άνθρωπος έχει πρόβλημα».   Στο μεταξύ, η 32χρονη μιλώντας με τη μητέρα της, της έκανε λόγο για σκηνές ζηλοτυπίας και δήλωσε πως ο 40χρονος επέμενε να κρατά κλειδωμένη την πόρτα του σπιτιού τους για να ξέρει τι ώρα θα γύριζε στο σπίτι το θύμα.   Μάλιστα, ο δολοφόνος φέρεται να ζήλευε παθολογικά το θύμα, σε σημείο που να μην την αφήνει ούτε τηλεόραση να βλέπει μόνη της, έχοντας την απαίτηση να κοιμάται την ίδια ώρα με εκείνον. Όπως αναφέρουν πληροφορίες, το θύμα σκόπευε να προβεί το επόμενο διάστημα σε ασφαλιστικά μέτρα εναντίον του.   Περιστατικά βίας σε παρελθοντικές σχέσεις του   Η «Δημοκρατική της Ρόδου» αποκάλυψε ότι ο 40χρονος είχε επιδείξει επιθετική συμπεριφορά έναντι συντρόφων του και στο παρελθόν.   Συγκεκριμένα, σε πλήρη εξέλιξη βρίσκεται προκαταρκτική εξέταση κατόπιν μηνύσεως που υπέβαλε μια 40χρονη που είχε σχέση μαζί του επί 4 μήνες και συγκεκριμένα από τα μέσα του Φεβρουαρίου 2020 έως και τα μέσα Ιουνίου του 2020. Η 40χρονη τον περιέγραψε ως έναν άνθρωπο κτητικό, χειριστικό και ζηλιάρη.   «Είχε πρόβλημα με οποιονδήποτε άντρα έκανα παρέα ή απλώς μιλούσα, ζήλευε πάρα πολύ, επενέβαινε στις παρέες μου, στην εμφάνισή μου και στη ζωή μου γενικότερα με απόλυτο τρόπο [...] Αυτό ήρθε σε μεγάλη αντίθεση με τη συμπεριφορά του στην αρχή, όπου μου παρουσιάστηκε κύριος, ευγενικός και ότι με νοιαζόταν», κατέθεσε η 40χρονη.   Η 40χρονη είχε καταγγείλει ότι ο δράστης την είχε χτυπήσει με αφορμή συνομιλία που είχε προηγηθεί λίγη ώρα πριν με έναν φίλο της τον οποίο εξαρχής ζήλευε. Η γυναίκα πήγε να ειδοποιήσει τις αρχές και όπως υποστήριξε την κυνήγησε με το αυτοκίνητο του με κίνδυνο να προκληθεί τροχαίο ατύχημα. Υπέβαλε μήνυση εις βάρος του και στην πορεία μετέβαινε στη δουλειά της προσπαθώντας να την επαναπροσεγγίσει.   Προβλήματα φέρεται να είχε δημιουργήσει και στην πρώην σύζυγό του, με την οποία είχαν αποκτήσει ένα παιδί και η οποία είχε προσφύγει εναντίον του στα αστικά και ποινικά δικαστήρια.   Στη δικογραφία εναντίον του είχε περιγράψει περιστατικά βίας και απειλών εναντίον της, με αποκορύφωμα την απειλή της με όπλο όσο αυτή οδηγούσε.   Τον Μάρτιο του 2014 ο 40χρονος είχε καταδικαστεί για παράνομη βία και παράνομη οπλοφορία κυνηγετικού όπλου για το περιστατικό με την πρώην σύζυγό του σε ποινή φυλάκισης 10 μηνών, η οποία σε δεύτερο βαθμό, τον Οκτώβριο του 2018, μειώθηκε στους 2 μήνες με 3ετή αναστολή, αφού του αναγνωρίστηκε ελαφρυντικό.   Με πληροφορίες από ertnews και dimokratiki.gr  "" "" Γυναικοκτονία στη Ρόδο: «Ο δράστης ήταν βίαιος και σε προηγούμενες σχέσεις του- Είχε απειλήσει με όπλο»"" ""2022-01-08 17:33:05.818805""",210,Γυναικοκτονία,1,239,2022-01-10T12:23:53.417806Z,2022-01-10T12:23:53.417838Z,5.627
"""Μετά τη σημερινή δολοφονία της 31χρονης από τον ίδιο της το σύζυγο στη Δάφνη, μία γυναίκα καταγγέλλει πως είχε προηγηθεί και άλλο περιστατικό ενδοοικογενειακής βίας, για το οποίο η ίδια είχε καλέσει και ενημερώσει αστυνομία.   Τότε, είχε κάνει μία δημόσια ανάρτηση για το ζήτημα στο Facebook: «Σήμερα βράδυ κάλεσα το 100 για ενδοοικογενειακή βία σε γειτονικό διαμέρισμα που ζει και ανήλικο .Τα κουδούνια αλλαχτηκαν τη Παρασκευή και έδωσα το δικό μου φυσικά για να μπουν στην πολυκατοικία. Το περιπολικό ήρθε μετά από 25 λεπτά δεν μπήκαν καν στο κόπο να κατέβουν άνοιξαν απλά τα παράθυρα και έφυγαν!!! ΔΕΝ ΕΚΑΝΑ ΚΑΤΑΓΓΕΛΙΑ ΓΙΑ ΠΑΡΤΥ ΑΓΑΠΗΜΕΝΗ ΕΛΛΗΝΙΚΗ ΑΣΤΥΝΟΜΙΑ. ΣΑΣ ΚΑΛΕΣΑ ΕΝΩ ΕΙΧΕ ΘΟΡΥΒΗΘΕΙ ΑΚΟΜΑ ΚΑΙ Η ΔΙΑΧΕΙΡΙΣΤΡΙΑ. ΟΧΙ ΑΓΧΟΣ ΠΑΙΔΕΣ ΜΟΝΟ ΤΑ ΠΤΩΜΑΤΑ ΜΕΤΡΑΝΕ ΤΗΛΕΟΠΤΙΚΑ. ΟΤΑΝ ΤΗΝ ΣΦΑΞΕΙ ΛΟΙΠΟΝ ΘΑ ΕΝΗΝΕΡΩΣΩ ΠΡΩΤΑ ΚΑΝΑ ΚΑΝΑΛΙ ΓΙΑ ΝΑ ΣΑΣ ΦΩΝΑΞΟΥΝ.»   Λίγες ώρες μετά τη δολοφονία, η κατά τα φαινόμενα γειτόνισσα του ζευγαριού μοιράστηκε την παλιότερη ανάρτησή της, καταγγέλλοντας πως το σημερινό θύμα, ήταν η ίδια γυναίκα: «Τη σκότωσε τελικά. Μόνο αυτό έχω να πω».   Το μεσημέρι της Παρασκευής, ο 40χρονος δολοφόνησε την 31χρονη σύζυγό του, μέσα στο διαμέρισμα που διέμεναν στην οδό Λάμπρου Κατσώνη, στη Δάφνη και στη συνέχεια πήγε στο Αστυνομικό Τμήμα της περιοχής, όπου και παραδόθηκε.   Σύμφωνα με αστυνομικές πληροφορίες που επικαλείται το Αθηναϊκό - Μακεδονικό Πρακτορείο Ειδήσεων, ο δράστης σκότωσε τη γυναίκα, «επειδή την ζήλευε», όπως ισχυρίστηκε. Αστυνομικοί που έσπευσαν στο σπίτι βρήκαν το θύμα νεκρό.    Ο κατηγορούμενος, αλβανικής καταγωγής, πρόκειται να οδηγηθεί στον εισαγγελέα, ενώ προανάκριση για την υπόθεση διενεργεί η Υποδιεύθυνση Ασφάλειας Αθηνών.    "" "" Γυναικοκτονία στη Δάφνη: Καταγγελία πως η ΕΛ.ΑΣ είχε ειδοποιηθεί πριν εβδομάδες για ενδοοικογενειακή βία"" ""2022-01-08 17:33:05.818805""",209,Γυναικοκτονία,1,238,2022-01-10T12:23:47.541479Z,2022-01-10T12:23:47.541516Z,5.234
"""Στους γονείς της 31χρονης που δολοφονήθηκε από το σύζυγό της στο σπίτι τους στη Δάφνη τον περασμένο Ιούλιο, ανατίθεται με διάταξη της εισαγγελέως Ανηλίκων, η προσωρινή επιμέλεια του παιδιού τους.   Η εισαγγελική λειτουργός, με τη διάταξη της (481/2021) επικαλείται τη διαφύλαξη της σωματικής και ψυχικής υγείας του ανήλικου αγοριού, ενώ διαπιστώνει «αδυναμία του πατέρα» που είναι προσωρινά κρατούμενος για τη δολοφονία της γυναίκας, να ανταποκριθεί στην άσκηση του ρόλου του.   Υπενθυμίζεται, ότι ο 40χρονος, ο οποίος καταγγέλλεται για αρκετά προηγούμενα περιστατικά κακοποίησης του θύματος, συνελήφθη στις 30 Ιουλίου, αφού ομολόγησε πως είναι ο δράστης της στυγερής δολοφονίας.   Η εισαγγελέας, βασιζόμενη στις εκθέσεις των κοινωνικών υπηρεσιών που επιλήφθηκαν της υπόθεσης, θεωρεί πως το ανήλικο παιδί, το οποίο από την ημέρα της δολοφονίας της μητέρας του ζει με τους γονείς της, θα λάβει από τους μητρικούς παππούδες του υποστήριξη και φροντίδα σε όλα τα στάδια της ζωής του «όπως εξάλλου έκαναν και μέχρι σήμερα, καθώς το περιβάλλον που του προσφέρουν εμπνέει εμπιστοσύνη και θα λειτουργήσει θετικά προς την ανάπτυξη του παιδιού» ενώ τονίζει πως «έχουν διάθεση συνεργασίας με την κοινωνική υπηρεσία του δήμου».   Οι γονείς της 30χρονης, σύμφωνα με το νόμο, έχουν στη διάθεσή τους διάστημα 30 ημερών να προσφύγουν στην αστική Δικαιοσύνη ώστε με αίτημα τους να ζητήσουν την ανάθεση της οριστικής επιμέλειας του εγγονού τους.   Ο συνήγορός τους, Γιάννης Γλύκας, αναφερόμενος στην διάταξη της Εισαγγελίας Ανηλίκων έκανε λόγο για «δύσκολη προσπάθεια επαναφοράς της οικογένειας σε κάποια μορφή κανονικότητας», προσπάθεια που, όπως τόνισε, «βρήκε σύμμαχο την ορθή διάταξη της κ. εισαγγελέως».   Με πληροφορίες από ΑΠΕ-ΜΠΕ"" "" Γυναικοκτονία στη Δάφνη: Στους γονείς του θύματος η προσωρινή επιμέλεια του ανηλίκου παιδιού"" ""2022-01-08 17:33:05.818805""",208,Γυναικοκτονία,1,237,2022-01-10T12:23:42.065593Z,2022-01-10T12:23:42.065627Z,11.999
"""Περίπου 89 γυναίκες πέφτουν θύματα έμφυλης βίας καθημερινά στην Ιταλία και στο 62% των περιπτώσεων αφορά σε ενδοοικογενειακή κακοποίηση, σύμφωνα με στοιχεία που παρουσιάστηκαν στην πέμπτη ετήσια εκδήλωση κατά της βίας των γυναικών, This Is Not Love, στην Κατάνια.   Οι δολοφονίες γυναικών αφορούν στο 48% όλων των δολοφονιών που διαπράχθηκαν την περίοδο από τον Ιανουάριο ως τον Αύγουστο του 2020 και μειώθηκαν στο 41% την ίδια περίοδο φέτος, έχοντας αυξηθεί κατά το πρώτο lockdown.   Στο 72% των περιπτώσεων ο δολοφόνος ήταν ο σύντροφος ή ο πρώην σύντροφος. Μία στις δύο περιπτώσεις χρησιμοποιήθηκε λεπίδα για  τη δολοφονία ενώ το 70% των γυναικών που δολοφονήθηκαν ήταν Ιταλίδες.   Σε μια δημοσκόπηση, ένας στους τέσσερις Ιταλούς είπε ότι δεν πιστεύει ότι η ενδοοικογενειακή κακοποίηση χαρακτηρίζεται ως «πραγματική βία».   Η γυναικοκτονία στη χώρα ωστόσο, ως ποσοστό όλων των ανθρωποκτονιών έχει μειωθεί ελαφρώς φέτος, όπως αναφέρθηκε στην εκδήλωση.   Η υπουργός Εσωτερικών Λουτσιάνα Λαμοργκέζ ανακοίνωσε ότι μια νέα δέσμη κανόνων που περιλαμβάνει αυξανόμενες υποχρεωτικές ποινές φυλάκισης θα τεθεί στο υπουργικό συμβούλιο την επόμενη εβδομάδα και ότι θα εμπλακούν όλα τα αρμόδια υπουργεία.   Την ίδια ώρα ακτιβιστές στα Βαλκάνια κρούουν τον κώδωνα του κινδύνου για την αυξανόμενη βία κατά των γυναικών.   Στις μισές δολοφονίες γυναικών, που διαπράχθηκαν στα Δυτικά Βαλκάνια πέρυσι, δράστης ήταν ο σύζυγος ή ο σύντροφος του θύματος, σύμφωνα με πρόσφατη έκθεση πολλών ΜΚΟ στην περιοχή.   Στη Βοσνία-Ερζεγοβίνη, το United Women Foundation (UWF) διαπίστωσε ότι 10 γυναίκες δολοφονήθηκαν από τους συντρόφους ή τα μέλη της οικογένειάς τους το 2019 και έξι το 2020.   Στη Σερβία, 26 από τις 44 γυναίκες που σκοτώθηκαν το 2020, δολοφονήθηκαν από τους συζύγους ή τους συντρόφους τους, σύμφωνα με το Αυτόνομο Γυναικείο Κέντρο Βελιγραδίου.   Στην Αλβανία, μετά από πτώση κατά τη διάρκεια της πανδημίας το 2020, 16 γυναίκες σκοτώθηκαν τους πρώτους εννέα μήνες του 2021, που αντιστοιχεί στο ετήσιο σύνολο του 2018, σύμφωνα με την Aferdita Prroni, διευθύντρια του Κέντρου για τα Ανθρώπινα Δικαιώματα στη Δημοκρατία.   Παρόμοιες τάσεις έχουν παρατηρηθεί στα ευρύτερα Βαλκάνια.   Η Κροατία έχει σημειώσει αύξηση σχεδόν 50% στον αριθμό των γυναικών που δολοφονούνται από συντρόφους κάθε χρόνο από το 2018, σύμφωνα με τη Διαμεσολαβήτρια για την Ισότητα των Φύλων της Κροατίας, Višnja Ljubičić.   Δεκατέσσερις από τις 19 γυναίκες που δολοφονήθηκαν πέρυσι χαρακτηρίστηκαν ως γυναικοκτονίες, όπως είπε στο Axios.   Στη Ρουμανία, 45 γυναίκες δολοφονήθηκαν από τους συντρόφους τους το 2018 και 52 το 2020, σύμφωνα με την Camelia Proca, ιδρύτρια και διευθύντρια της Ρουμανικής Ένωσης για την Ελευθερία και την Ισότητα των Φύλων.   Συνολικά 345 γυναίκες έχουν δολοφονηθεί από τις αρχές του έτους, στην Τουρκία, σύμφωνα με στοιχεία γυναικείων οργανώσεων.   Το 2020 συνολικά δολοφονήθηκαν 410 γυναίκες, από τις οποίες περισσότερες από δέκα εντοπίστηκαν νεκρές σε ύποπτες συνθήκες, όπως αυτοκτονίες.   Οι αναλυτές προειδοποιούν ότι οι αριθμοί πιθανότατα αντιπροσωπεύουν υπομετρήσεις, καθώς πολλά επίσημα ιδρύματα δεν κάνουν διάκριση μεταξύ γυναικοκτονίας και ανθρωποκτονίας.   Η έλλειψη ακριβών δεδομένων μπορεί να έχει σημαντικές επιπτώσεις στις αποφάσεις της πολιτικής σχετικά με τον καλύτερο τρόπο αντιμετώπισης της βίας κατά των γυναικών.   Το περασμένο Σαββατοκύριακο, οι γυναίκες στη Γαλλία οργάνωσαν διαμαρτυρίες κατά της έμφυλης βίας, σημειώνοντας ότι τουλάχιστον 101 γυναίκες έχουν δολοφονηθεί από τους συντρόφους τους ή πρώην συντρόφους τους στη χώρα το 2021.   Φέτος συμπληρώνονται 30 χρόνια αγώνα κατά της βίας με βάση το φύλο μέσω της εκστρατείας 16 Ημέρες Ακτιβισμού, η οποία ξεκινά κάθε 25 Νοεμβρίου, την Παγκόσμια Ημέρα για την Εξάλειψη της Βίας κατά των Γυναικών.   Από το 1991, οργανώσεις και χώρες σε όλο τον κόσμο έχουν συγκεντρωθεί για να ζητήσουν την πρόληψη και την εξάλειψη της βίας κατά των γυναικών και των κοριτσιών.   Ωστόσο, οι αριθμοί δίνουν μια ανησυχητική εικόνα για την κατάσταση για τις γυναίκες και τα κορίτσια σε όλο τον κόσμο, με τον ΟΗΕ να υπολογίζει ότι μία στις τρεις γυναίκες ηλικίας 15 ετών και άνω έχουν αντιμετωπίσει σωματική ή σεξουαλική βία από σύντροφο, μη σύντροφο ή και τα δύο τουλάχιστον μια φορά στη ζωή τους.   Αυτό δεν λαμβάνει υπόψη τις άλλες μορφές βίας που αντιμετωπίζουν οι γυναίκες και τα κορίτσια, όπως η άρνηση επιλογής αναπαραγωγής, η βία σε διαδικτυακές πλατφόρμες ή η άρνηση του δικαιώματος στην εκπαίδευση ή την εργασία.   Με πληροφορίες του Ansa/Women'sMediaCenter"" "" Κάθε μέρα 89 γυναίκες πέφτουν θύματα έμφυλης βίας στην Ιταλία- Αυξάνονται οι γυναικοκτονίες στα Βαλκάνια"" ""2022-01-08 17:33:05.818805""",207,Γυναικοκτονία,1,236,2022-01-10T12:23:29.800534Z,2022-01-10T12:23:29.800569Z,7.294
"""Στον εισαγγελέα οδηγείται σήμερα ο άνδρας που συνελήφθη για τη δολοφονία της 56χρονης συντρόφου του, μέσα στο διαμέρισμά της, στην Ανάληψη Θεσσαλονίκης.   Πρόκειται για 48χρονο, με καταγωγή από τη Γεωργία, εις βάρος του οποίου αστυνομικοί της Δίωξης Εγκλημάτων Κατά Ζωής, αφού τον εξέτασαν, σχημάτισαν δικογραφία για ανθρωποκτονία εκ προθέσεως.   Οι έρευνες των αστυνομικών, σύμφωνα με το Αθηναϊκό Πρακτορείο, επικεντρώθηκαν από την πρώτη στιγμή γύρω από το πρόσωπό του, καθώς υπήρχαν μαρτυρίες γειτόνων που τον είδαν να εγκαταλείπει το σπίτι της άτυχης γυναίκας με αιματοβαμμένα χέρια και ρούχα.   Οι ίδιες μαρτυρίες ανέφεραν πως άκουσαν το ζευγάρι να καβγαδίζει, με την 56χρονη, που κατάγεται επίσης από τη Γεωργία, να εκλιπαρεί να μην τη σκοτώσει.   Το ζευγάρι φέρεται να αντιμετώπιζε το τελευταίο διάστημα προβλήματα στη σχέση του και είχε συχνά καβγάδες και εντάσεις.   Η σορός της γυναίκας εντοπίστηκε μέσα σε λίμνη αίματος, στο ημιώροφο διαμέρισμα όπου διέμενε επί της οδού Γραβιάς 47. Έφερε πολλαπλά χτυπήματα, πιθανότατα από αιχμηρό αντικείμενο, τα οποία αποδείχθηκαν θανατηφόρα.   Η ΕΛ.ΑΣ. ειδοποιήθηκε μετά τη 1.30 το μεσημέρι, από περίοικο, κι έσπευσε στην περιοχή, την οποία και απέκλεισε για να ξεκινήσουν οι έρευνες.   Ο φερόμενος ως δράστης φαίνεται πως κλείδωσε το σπίτι κατά την αποχώρησή του και εντοπίστηκε λίγες ώρες αργότερα στην περιοχή Καραμπουρνάκι, στην Καλαμαριά, ύστερα από ανθρωποκυνηγητό που εξαπέλυσε η ΕΛ.ΑΣ. "" "" Γυναικοκτονία στη Θεσσαλονίκη: Στον εισαγγελέα ο 48χρονος σύντροφος που συνελήφθη"" ""2022-01-08 17:33:05.818805""",206,Γυναικοκτονία,1,235,2022-01-10T12:23:22.258674Z,2022-01-10T12:23:22.258717Z,10.14
"""Ακόμα μία στυγερή γυναικοκτονία έρχεται να προστεθεί στον μακρύ κατάλογο συζυγοκτονιών με θύματα γυναίκες. Τελευταίο θύμα, η μόλις 20χρονη Κάρολαϊν που δολοφονήθηκε από τον άνδρα της στα Γλυκά Νερά.     Ο πιλότος που παρίστανε τον συντετριμμένο σύζυγο αποδείχτηκε ο  θύτης της φοιτήτριας και μητέρας του 11 μηνών μωρού τους.   Από τις 11 Μαΐου που σκότωσε την σύζυγό του, ο 32χρονος Μπάμπης Αναγνωστόπουλος επέμενε πως τρεις διαρρήκτες ευθύνονταν για τον φόνο της συζύγου, λέγοντας ψέματα σε όλους, αστυνομικός και ΜΜΕ.   Ωστόσο δεν το έκανε πολύ πειστικά, αφού η ανάλυση τριών ηλεκτρονικών συσκευών αποκάλυψε πέραν πάσης αμφιβολίας τα ψεύδη του.  Σήμερα, κλιμάκιο του τμήματος ανθρωποκτονιών τον μετέφερε εσπευσμένα από την Αλόνησο στη ΓΑΔΑ, όπου μετά από έξι ώρες, έσπασε και ομολόγησε το έγκλημά του.    Η ομολογία   Σύμφωνα με πληροφορίες περιγράφοντας το βράδυ της 11ης Μαίου είπε: «Εκείνο το βράδυ τσακωνόμασταν από νωρίς. Τσακωθήκαμε πάλι για άλλη μια φορά. Με έδιωξε από το κρεβάτι και την είδα φεύγοντας να πετά το μωρό στην κούνια. Μου έλεγε να φύγω από το σπίτι και με χτυπούσε. Θόλωσα και ενώ συνέχιζε να φωνάζει, πήγα από πάνω της και της έκλεισα το στόμα με τα χέρια μου και στη συνέχεια με μια μπλούζα της έκλεισα το στόμα και τη μύτη. Όταν κατάλαβα ότι είναι νεκρή, έψαξα να δω πώς να το καλύψω γιατί υπάρχει και ένα μωρό 11 μηνών. Δεν είχα συνεργό, τα έκανα όλα μόνος μου και προσπάθησα όσο μπορούσα να τα κάνω έτσι, ώστε να γίνουν πιστευτά».    Τα μηνύματα στο κινητό της - Η κατάθεση «φωτιά»   Μηνύματα που έλαβε στο κινητό της Κάρολαιν τα μεσάνυχτα πριν τη δολοφονία της, αποκάλυψαν την υφιστάμενη ένταση μεταξύ τους. Σύμφωνα με αξιωματικούς της ΕΛ.ΑΣ, τους τελευταίους 5-6 μήνες το ζευγάρι περνούσε κρίση ενώ κομβικό ρόλο στην αποκάλυψη του παρασκηνίου, φέρεται να έπαιξε η κατάθεση μιας γυναίκας στην οποία είχε απευθυνθεί η 20χρονη μητέρα προκειμένου να λάβει ψυχολογική υποστήριξη.    «Τα στοιχεία στην έρευνα δεν μπορούν να περιμένουν», έλεγε το απόγευμα εκπρόσωπος της αστυνομίας, προσθέτοντας πως για αυτό τον λόγο κλιμάκιο του τμήματος ανθρωποκτονιών μετέβη σήμερα στην Αλόννησο, στην οποία είχε ταξιδέψει χθες με ελικόπτερο ο πιλότος, μαζί με τον αδελφό του. Οι αστυνομικοί είχαν επικοινωνήσει μαζί του από χθες, ωστόσο περίμεναν να τελειώσει πρώτα το μνημόσυνο της Καρολάιν, πριν ο 32χρονος Χαράλαμπος Αναγνωστόπουλος μεταφερθεί από την Αλόννησο στη Σκιάθο με πλωτό μέσο και από εκεί αεροπορικώς στην Αθήνα και στη ΓΑΔΑ, «προκειμένου να εξεταστεί ως ο μοναδικός αυτόπτης μάρτυρας» για τα νέα στοιχεία. Στην πραγματικότητα, ήταν ήδη ο βασικός ύποπτος.    Λίγες ώρες νωρίτερα, ο τηλεοπτικός φακός έπιανε τον καθ' ομολογίαν, πλέον, δολοφόνο να αγκαλιάζει την μητέρα του θύματος στο μνημόσυνο.    Τα στοιχεία που πρόδωσαν τον δολοφόνο   Τα νέα στοιχεία τεχνικής φύσης χρειάζονταν χρόνο για αναλυθούν από τους επιθεωρητές της αστυνομίας αλλά τελικά φαίνεται να οδηγούν στην εξιχνίαση της υπόθεσης.   Τα βασικά στοιχεία που οδήγησαν τον 32χρονο φονιά πίσω στη ΓΑΔΑ ήταν τρία:  -Η ώρα αφαίρεσης της κάρτας μνήμης από κάμερα στο σπίτι, φαίνεται να είχε γίνει πολύ νωρίτερα από την ώρα που, σύμφωνα με την κατάθεση του είχαν εισβάλει οι υποτιθέμενοι διαρρήκτες -Στο κινητό τηλέφωνο του πιλότου καταγράφηκε δραστηριότητα σε χρόνο που ο ίδιος έλεγε ότι ήταν δεμένος. Συγκεκριμένα, σύμφωνα με τα αποτελέσματα της Διεύθυνσης Εγκληματολογικών Ερευνών, την ώρα που ο πιλότος υποστηρίζει, ότι ήταν δεμένος χειροπόδαρα, από τους δράστες, φαίνεται στο κινητό του ότι παρουσιάζει δραστηριότητα και συγκεκριμένα ότι γίνονται βήματα. -Επίσης, «φως» στην υπόθεση, σύμφωνα με αστυνομικές πηγές, ρίχνει και το βιομετρικό ρολόϊ - κινητό της άτυχης κοπέλας που έχει καταγράψει παλμούς της, την ώρα που σύμφωνα με τα όσα υποστηρίζει ο σύζυγός της έπρεπε να ήταν νεκρή.   Η ανύπαρκτη ληστεία   Υπενθυμίζεται ότι ο πιλότος είχε υποστηρίξει ψευδώς, πως δήθεν τρεις διαρρήκτες μπήκαν περίπου στις 4:30 τα ξημερώματα και έμειναν στο σπίτι της οικογένειας έως τις έξι παρά δέκα. Η Κάρολαϊν βρέθηκε πισθάγκωνα δεμένη χωρίς ίχνη πάλης και το μωρό δίπλα της.    Τόσο το κινητό του πιλότου, όσο και το κινητό της Κάρολαϊν βρέθηκαν στο σπίτι ενώ ούτε η κάμερα εσωτερικού χώρου καταστράφηκε. Η Κάρολαϊν βρέθηκε νεκρή στη σοφίτα. Ο πιλότος είχε καταθέσει πως είχε λιποθυμήσει, αλλά τελικά ο ίδιος ήταν ο δράστης και τώρα φυσικά οι αρχές θα εξετάσουν και την πιθανότητα συνεργού.    Σύμφωνα με το ρεπορτάζ του τηλεοπτικού σταθμού Alpha, ο 32χρονος είχε επιπλέον υποστηρίξει πως το παράθυρο από το οποίο είχαν μπει οι ανύπαρκτοι ληστές, ήταν ανοικτό το βράδυ της διάρρηξης και πως «όταν έμαθαν ότι τα περίπου 15.000 ευρώ βρίσκονταν μέσα σε ένα κουτί από επιτραπέζιο παιχνίδι το άνοιξαν και τα πήραν».   Φυσικά τίποτα από όλα αυτά δεν είχε συμβεί και οι αστυνομικοί είχαν σχεδόν αμέσως παρατηρήσει πως τα υπόλοιπα κουτιά ήταν ανέπαφα στον ίδιο χώρο.    Θύμα του συζυγοκτόνου έπεσε και το μικρό σκυλί της οικογένειας, το οποίο κρέμασε με το λουρί από την ξύλινη κουπαστή της εσωτερικής σκάλας. Το ζώο βρέθηκε απαγχονισμένο από τους αστυνομικούς της Άμεσης Δράσης που έσπευσαν πρώτοι στο σημείο. "" "" Γυναικοκτονία στα Γλυκά Νερά: Η ομολογία του συζυγοκτόνου που παρίστανε τον συντετριμμένο"" ""2022-01-08 17:33:05.818805""",205,Γυναικοκτονία,1,234,2022-01-10T12:23:11.838748Z,2022-01-10T12:23:11.838784Z,8.911
"""Συνελήφθη ο Γεωργιανός, ο οποίος φέρεται να δολοφόνησε την 55χρονη σύντροφό του στο διαμέρισμά της το μεσημέρι της Δευτέρας, στην οδό Γραβιάς, στη Θεσσαλονίκη.   Σύμφωνα με πληροφορίες του Thestival, ο άνδρας εντοπίστηκε στο Καραμπουρνάκι κοντά στον Ναυτικό Όμιλο Θεσσαλονίκης.   Είχε προηγηθεί τηλεφώνημα από πολίτη στην ΕΛ.ΑΣ. με αξιωματικούς να τον εντοπίζουν λίγη ώρα αργότερα και να τον συλλαμβάνουν.    Το χρονικό   Ήταν περίπου 13:00 το μεσημέρι, όταν ο σύντροφος της γυναίκας φέρεται να τη δολοφόνησε μέσα στο διαμέρισμά της στην οδό Γραβιάς, ανέφερε νωρίτερα το Thestival.   Αμέσως μετά το έγκλημα ο Γεωργιανός εγκατέλειψε το σημείο με τους αξιωματικούς της Αστυνομίας να διεξάγουν έρευνες για τον εντοπισμό και τη σύλληψή του. Λίγη ώρα αργότερα, και μετά από τηλεφώνημα πολίτη στις Αρχές, οι αστυνομικοί κατάφεραν να τον εντοπίσουν και να του περάσουν χειροπέδες.   Αυτόπτες μάρτυρες δήλωσαν στο thestival ότι είχε προηγηθεί σοβαρό επεισόδιο εντός του διαμερίσματος.    "" "" Γυναικοκτονία στη Θεσσαλονίκη: Συνελήφθη ο σύντροφος της 55χρονης"" ""2022-01-08 17:33:05.818805""",204,Γυναικοκτονία,1,233,2022-01-10T12:23:02.696324Z,2022-01-10T12:23:02.696362Z,6.787
"""Αρνείται ότι είχε προμελετήσει το έγκλημα ο 54χρονος καθ’ομολογίαν γυναικοκτόνος της Ιεράπετρας, καθώς όπως υποστηρίζει είχε το μαχαίρι μαζί του για να προστατευτεί από τον «οξύθυμο σύντροφο» της εν διαστάσει συζύγου του.   Όπως μετέδωσε το κεντρικό δελτίο ειδήσεων του ANT1,  ο 54χρονος δράστης της γυναικοκτονίας ανέφερε στην απολογία του: «Το μαχαίρι το είχα πάντα στο μηχανάκι μου, κάτω από την σέλα. Εκείνο το πρωί πήγα στην δουλειά της για να της πω ότι έπρεπε να φροντίσει εκείνη τα παιδιά και ότι σκόπευα να νοικιάσω σπίτι για να μείνω αλλού», είπε.   «Είδα ότι έφτασε στην δουλειά με τον […] και επειδή ξέρω ότι είναι νευρικός και αν με έβλεπε να μιλάω με την Νεκταρία μπορεί να μου έκανε επίθεση, γι αυτό πήρα το μαχαίρι μαζί μου, για την προστασία μου», πρόσθεσε στην απολογία του, σύμφωνα με τον ANT1.      Ο 54χρονος δράστης, που έχει προφυλακιστεί, επισήμανε ότι δεν ζήλευε την γυναίκα του, όπως είχε αναφερθεί αρχικά. «Θα της έλεγα ότι θα έφευγα από το σπίτι. Θα νοίκιαζα αλλού. Δεν την ήθελα μαζί μου, να ήμαστε ανδρόγυνο, από εγωισμό. Όταν την ακολούθησα, γύρισε και μου είπε """"ήρθε ο μ****"""", εκεί θόλωσα και δεν θυμάται τι έγινε μετά», δήλωσε ο δολοφόνος, που κάμερα ασφαλείας τον είχε καταγράψει να κυνηγά το θύμα του στον προαύλιο χώρο του ξενοδοχείου, κρατώντας το μαχαίρι.    Αναφορικά με τις καταγγελίες των παιδιών ότι είχε κακοποιητική συμπεριφορά απέναντι στην μητέρα τους, ο 54χρονος γυναικοκτόνος το αρνείται. «Με την γυναίκα μου ζούσαμε μαζί στο ίδιο σπίτι μέχρι και πριν από 7μήνες που έφυγε για να φροντίσει μια ηλικιωμένη. Δεν την είχα δείρει ποτέ. Δεν είχα σηκώσει χέρι πάνω της. Εγώ ήξερα ότι μένει στο σπίτι των ηλικιωμένων που φρόντιζε. Τρεις μήνες πριν φύγει από το σπίτι κατάλαβα ότι κάτι συνέβαινε», είπε, την ώρα που τα παιδιά παρουσιάζουν μια εντελώς διαφορετική ιστορία. Ο δράστης φέρεται να ζήτησε «συγγνώμη» από τα παιδιά του και υποστήριξε ότι δεν ήθελε να σκοτώσει την μητέρα τους."" "" Γυναικοκτονία στην Ιεράπετρα: «Το μαχαίρι το είχα πάντα στο μηχανάκι μου», είπε ο δολοφόνος της Νεκταρίας"" ""2022-01-08 17:33:05.818805""",202,Γυναικοκτονία,1,231,2022-01-10T12:22:46.964424Z,2022-01-10T12:22:46.964533Z,5.926
"""Μία 43χρονη πυροβολήθηκε θανάσιμα από τον σύζυγό της μέσα σε ταβέρνα όπου εργαζόταν στη Λάρισα.   Η εν ψυχρώ δολοφονία εκτυλίχθηκε περίπου στις 10 το πρωί της Τρίτης, όταν ο 54χρονος εισέβαλε με όπλο μέσα στο ουζερί, στην περιοχή Σωτηρίτσα στον Αγιόκαμπο της Λάρισας.   Ο 54χρονος πυροβόλησε τη σύζυγό του τουλάχιστον οκτώ φορές, σύμφωνα με τοπικά μέσα, με αποτέλεσμα να βρει θάνατο. Ο γυναικοκτόνος συνελήφθη λίγη ώρα αργότερα από την Αστυνομία.      Στον τόπο του εγκλήματος έχουν μεταβεί αστυνομικοί που έχουν αποκλείσει την πρόσβαση.   Η εν λόγω γυναικοκτονία έρχεται να προστεθεί σε μια σειρά γυναικοκτονιών τους τελευταίους μήνες, και μόλις λίγα 24ωρα αργότερα από το έγκλημα στη Δάφνη όπου ο σύζυγος μαχαίρωσε και σκότωσε τη γυναίκα του μέσα στο διαμέρισμά τους.  "" "" Nέα γυναικοκτονία στη Λάρισα: Πυροβόλησε και σκότωσε τη σύζυγό του σε ταβέρνα"" ""2022-01-08 17:33:05.818805""",201,Γυναικοκτονία,1,230,2022-01-10T12:22:40.823409Z,2022-01-10T12:22:40.823480Z,6.659
"""ΓΥΝΑΙΚΟΚΤΟΝΙΑ: ΟΝΟΜΑΤΙΖΟΥΜΕ ΤΟ ΦΑΙΝΟΜΕΝΟ ΓΙΑ ΝΑ ΤΟ ΑΝΤΙΜΕΤΩΠΙΣΟΥΜΕ ΚΑΛΥΤΕΡΑ Η δολοφονία στα Γλυκά Νερά έφερε στην επιφάνεια το ζήτημα της γυναικοκτονίας και συγχρόνως τη δυσανεξία πάρα πολλών να το προσεγγίσουν δίχως προκαταλήψεις.   Γυναικοκτονία είναι η δολοφονία γυναικών και κοριτσιών λόγω του φύλου τους.   Ο όρος δημιουργήθηκε για να περιγράψει ένα υπαρκτό κοινωνικό φαινόμενο σε πλούσιες και φτωχές χώρες. Σύμφωνα με ορισμένες έρευνες, κάπου 87.000 γυναίκες δολοφονήθηκαν με πρόθεση παγκοσμίως, το 2017, με κύριο χαρακτηριστικό το φύλο τους.   Ο Οργανισμός Ηνωμένων Εθνών και ο Παγκόσμιος Οργανισμός Υγείας έχουν αναγνωρίσει τη γυναικοκτονία ως την πλέον ακραία μορφή βίας κατά των γυναικών. Μέχρι σήμερα, τουλάχιστον 15 χώρες την έχουν επίσης αναγνωρίσει ως διακεκριμένη κατηγορία εγκλήματος, ενώ πολλές ομάδες τη θεωρούν έγκλημα μίσους.     Μολονότι οι ορισμοί διαφέρουν και οι εννοιολογικές διασαφηνίσεις συνεχίζονται, είναι αυτονόητο ότι χρειάζεται η ονομασία τού φαινομένου για να αντιμετωπιστεί καλύτερα.   Η λέξη «féminicide» έχει καταχωριστεί στο λεξικό Le Petit Robert και η λέξη femicide στο Merriam-Webster εδώ και χρόνια, και τη χρησιμοποίησαν ο Εμ. Μακρόν και επανειλημμένως η Γαλλίδα υπουργός Μαρλέν Σιαπά.    Η χρήση της λέξης παρουσιάζει εκθετική αύξηση, σύμφωνα με τη βάση δεδομένων Europresse: 180 φορές το 2017, πάνω από 400 το 2018 και 5.000 το 2019.   Τούτων και άλλων δοθέντων, η άρνηση να χρησιμοποιήσει κανείς τη λέξη «γυναικοκτονία» είναι στρουθοκαμηλισμός που στην πραγματικότητα δεν θέλει να δει ένα υπαρκτό κοινωνικό φαινόμενο.      • • •   ΓΑΛΛΙΚΕΣ ΠΕΡΙΦΕΡΕΙΑΚΕΣ ΕΚΛΟΓΕΣ Η κύρια διαπίστωση από τις χθεσινές περιφερειακές εκλογές στη Γαλλία είναι η μεγάλη αποχή: δύο στους τρεις Γάλλους δεν πήγαν να ψηφίσουν. Οι εταιρείες δημοσκοπήσεων είχαν προβλέψει τη μικρή συμμετοχή, αλλά όχι τόσο μεγάλη αποχή.    Ασφαλώς, η μακρόχρονη καραντίνα λόγω της covid-19 και οι υψηλές θερμοκρασίες συνετέλεσαν στην απόφαση των πολιτών ότι είχαν κάτι καλύτερο να κάνουν από το να πάνε να ψηφίσουν. Ωστόσο, επιβεβαιώθηκε το διευρυνόμενο χάσμα ανάμεσα στους πολίτες και τους εκπροσώπους τους, κόμματα και πολιτικούς, παρά τις δημοσκοπήσεις που δείχνουν ότι υπάρχει έντονο ενδιαφέρον των Γάλλων για την πολιτική.     Τα καλά νέα είναι ότι το κόμμα της Μαρίν Λεπέν, Εθνικός Συναγερμός, τα πήγε χειρότερα από ό,τι πριν από έξι χρόνια. Με τις προεδρικές εκλογές σε έναν χρόνο, η Λεπέν έδειχνε να είναι σε ανοδική πορεία, και ασφαλώς η αποτυχία του κόμματός της δείχνει να ανακόπτει την υποτιθέμενη δυναμική της. Από τη μεριά της, η κυβερνητική πλειοψηφία επιβεβαίωσε τόσο τους ασθενείς δεσμούς της σε τοπικό επίπεδο, όσο και το ότι η προεδρική εκλογή αποτελεί εξόχως προσωπικό στοίχημα του Μακρόν.   Η δεξιά, εκπροσωπούμενη από το κόμμα Les Républicains (Οι Ρεπουμπλικανοί, LR), έχει κάθε λόγο να ευχαριστημένη, δεδομένου ότι αύξησε το ποσοστό της κατά 2,5 μονάδες. Το LR, που εμφανιζόταν να πιέζεται θανάσιμα στις προσεχείς προεδρικές εκλογές μεταξύ Μακρόν και Λεπέν, έσπευσε να χαιρετίσει τη νίκη του λέγονας ότι «το καλύτερο οχυρό κατά της Λεπέν, είμαστε εμείς».    Παρομοίως στην αριστερά, ικανοποιημένο είναι το Σοσιαλιστικό κόμμα που διατήρησε τις δυνάμεις του και υπερκέρασε τους Οικολόγους σε εθνικό επίπεδο, ανακόπτοντας την προηγούμενη ανοδική τους πορεία.    Τα αποτελέσματα αυτά αναμένεται να επιβεβαιωθούν στον δεύτερο γύρο την προσεχή Κυριακή. Πάντως, δεδομένης της μεγάλης αποχής και της πριμοδότησης των απερχόμενων αρχόντων, θα πρέπει να ερμηνευτούν με μεγάλη προσοχή.   Πηγή: Le Monde, Libération      • • •   Ο ΡΗΓΚΑΝ ΓΙΑ ΤΗ ΜΕΤΑΝΑΣΤΕΥΣΗ Υπάρχουν πολλοί λάτρεις του Ρόναλντ Ρήγκαν στη χώρα μας, εκ των οποίων ένας μη αμελητέος αριθμός είναι σφοδροί πολέμιοι των μεταναστών και της μετανάστευσης.    Έχουν περάσει 30 χρόνια από τότε που ο Ρήγκαν εκφώνησε τις επόμενες γραμμές στην τελευταία του ομιλία μετά τη δεύτερη θητεία του. Όσο κι αν έχουν έκτοτε αλλάξει οι συνθήκες, η αξία των απόψεων του παραμένει αναλλοίωτη, δεδομένου ότι αποτελούν την πολιτική του παρακαταθήκη.   Αυτό, πιστεύω, είναι μία από τις σπουδαιότερες πηγές του μεγαλείου της Αμερικής. Ηγούμαστε του κόσμου επειδή, μοναδικοί μεταξύ των εθνών, προσελκύουμε τους ανθρώπους μας — τη δύναμή μας — από κάθε χώρα και κάθε γωνιά του κόσμου. Και ενεργώντας έτσι συνεχώς ανανεώνουμε και εμπλουτίζουμε το έθνος μας. Ενώ άλλες χώρες παραμένουν προσκολλημένες στο αποτελματωμένο παρελθόν, εδώ στην Αμερική δίνουμε ζωή στα όνειρα. Δημιουργούμε το μέλλον, και ο κόσμος μάς ακολουθεί στο αύριο. Χάρη σε κάθε κύμα νέων αφίξεων σε τούτη τη γη της ευκαιρίας, είμαστε έθνος εσαεί νέο, εσαεί υπερχειλίζον με ενέργεια και νέες ιδέες, και πάντοτε στην πρώτη γραμμή, πάντοτε καθοδηγώντας τον κόσμο στο επόμενο όριο. Τούτη η ποιότητα είναι ζωτική για το μέλλον μας ως έθνος. Αν κάποτε κλείσουμε την πόρτα σε νέους Αμερικανούς, η ηγεμονία μας στον κόσμο θα χαθεί σύντομα.   — Απόσπασμα από την τελευταία ομιλία του Ρόναλντ Ρήγκαν, 19 Ιανουαρίου 1989   • • •   ΨΕΚΑΣΜΕΝΟΙ ΚΑΙ ΜΗ Το ενδιαφέρον δεν είναι ότι αυτά τα λένε «ψεκασμένοι», αλλά και άνθρωποι που υποτίθεται ότι έχουν λάβαρό τους τον ορθολογισμό.   Ο πατέρας μου (ένας ψυχολόγος): Όταν ήμουν νέος, οι άνθρωποι έλεγαν «Γιατί οι Εβραίοι είναι τόσο έξυπνοι;»    Τώρα λένε «Γιατί οι Ασιάτες είναι τόσο έξυπνοι;»    Σε 40 χρόνια θα λένε «Γιατί οι Αφρικανοί είναι τόσο έξυπνοι;»    Και θα παρουσιάσουν κάποια νέα γελοία θεωρία.    Noah Smith   • • •   ΟΠΕΡΑ ΓΚΑΡΝΙΕ Παρά τα μετέπειτα αρνητικά σχόλια διαφόρων, ανάμεσά τους τού Λε Κορμπυζιέ, το Παλαί Γκαρνιέ ή Όπερα Γκαρνιέ αναδείχθηκε εξαρχής και παραμένει ένα από τα πιο διάσημα αρχιτεκτονικά σύμβολα του Παρισιού.   Απίστευτης αρχιτεκτονικής χλιδής και διακόσμησης, η όπερα κατασκευάστηκε σε σχέδια του Σαρλ Γκαρνιέ επί του Ναπολέοντα Γ΄, το διάστημα 1861 – 1875.       Η όπερα οφείλει τη φήμη της εν μέρει και στο μυθιστόρημα του Γκαστόν Λερού, Το Φάντασμα της Όπερας.    Ένα από τα αξιοθέατά της είναι η ζωγραφισμένη από τον Μαρκ Σαγκάλ οροφή της, που ολοκληρώθηκε το 1964. Όπως κατά κανόνα συμβαίνει, η ανακοίνωση από τον τότε υπουργό πολιτισμού ότι το έργο ανατέθηκε στον Σαγκάλ προκάλεσε πολλές αντιρρήσεις, κυρίως διότι Γάλλοι δεν μπορούσαν να δεχτούν έναν νεωτεριστή καλλιτέχνη να παρέμβει σε νεο-μπαρόκ αριστούργημα.    Ωστόσο, ο Σαγκάλ έκανε αυτό που πίστευε: «Η αξιοπρέπεια ενός καλλιτέχνη βρίσκεται στην υποχρέωσή του να κρατήσει σε εγρήγορση της αίσθηση του θαύματος στον κόσμο». Το έργο του δικαίωσε την επιλογή του Μαλρώ, αποτελώντας ορόσημο στην ενσωμάτωση του νεωτερισμού σε ιστορικές δημιουργίες.      • • •   ΤΟ ΡΗΤΟ ΤΗΣ ΕΒΔΟΜΑΔΑΣ «Αν βαριέστε και σας αηδιάζει η πολιτική και δεν μπαίνετε στον κόπο να ψηφίζετε, στην πραγματικότητα ψηφίζετε για εδραιωμένα Κατεστημένα... τα οποία έχουν πλήρη επίγνωση ότι είναι προς το συμφέρον τους να σας κρατούν αηδιασμένο και βαριεστημένο και κυνικό, και να σας δίνουν κάθε δυνατό λόγο να μένετε στο σπίτι.   ... Βεβαίως μείνετε στο σπίτι αν θέλετε, αλλά μην λέτε παπαριές ότι δεν ψηφίζετε. Στην πραγματικότητα, δεν υπάρχει το δεν ψηφίζω: είτε ψηφίζετε ψηφίζοντας, είτε ψηφίζετε μένοντας στο σπίτι, και σιωπηλά διπλασιάζετε την αξία της ψήφου κάποιου αντιδραστικού.    — Ντέιβιντ Φόστερ Γουάλας (1962 – 2008)     "" "" Γυναικοκτονία: ονοματίζουμε το φαινόμενο για να το αντιμετωπίσουμε καλύτερα"" ""2022-01-08 17:33:05.818805""",200,Γυναικοκτονία,1,229,2022-01-10T12:22:33.851629Z,2022-01-10T12:22:33.851666Z,79.854
"""Προφυλακιστέος με τη σύμφωνη γνώμη της εισαγγελέως και της ανακρίτριας κρίθηκε ο 54χρονος που το πρωί της περασμένης Παρασκευής, τραυμάτισε θανάσιμα με μαχαίρι την 48χρονη πρώην σύζυγο του -και μητέρα των τεσσάρων παιδιών τους-, στον Περιστερά Ιεράπετρας.   Ο 54χρονος, που αντιμετωπίζει την κατηγορία της ανθρωποκτονίας από πρόθεση, οδηγήθηκε νωρίς το πρωί στα Δικαστήρια Νεαπόλεως Λασιθίου, όπου ομολόγησε την πράξη του, δηλώνοντας παράλληλα μετανιωμένος.   Καθώς δεν είχε δικηγόρο, του ορίστηκε μία συνήγορος υπεράσπισης από τη λίστα των δικηγόρων του Δικηγορικού Συλλόγου Λασιθίου, η οποία στις δηλώσεις της ανέφερε ότι ο 54χρονος ζήτησε συγνώμη από τα παιδιά του για ό,τι προκάλεσε και ότι «δεν ήταν η πρόθεσή του να σκοτώσει τη μητέρα των παιδιών του.»   Ο κατηγορούμενος είχε επιτεθεί με μαχαίρι στην 48χρονη, στον εξωτερικό χώρο ξενοδοχείου όπου η άτυχη γυναίκα είχε πάει για να συζητήσει για εργασία. Σύμφωνα με την ιατροδικαστική εξέταση, η γυναίκα που έχασε ακαριαία τη ζωή της, είχε δεχθεί δεκαέξι μαχαιριές στο σώμα της.   Ο 54χρονος μετά το αιματηρό περιστατικό στον εξωτερικό χώρο του ξενοδοχείου, απειλούσε επί ώρες ότι θα αυτοκτονήσει, πέφτοντας από ύψωμα σε γκρεμό, πλησίον του σημείου όπου διαπράχθηκε το έγκλημα.  "" "" Γυναικοκτονία στην Ιεράπετρα: Τι ανέφερε στην απολογία του ο δολοφόνος - Προφυλακίστηκε"" ""2022-01-08 17:33:05.818805""",199,Γυναικοκτονία,1,228,2022-01-10T12:21:13.758692Z,2022-01-10T12:21:13.758726Z,9.063
"""Μία ακόμα γυναικοκτονία σημειώθηκε στην Ελλάδα, αυτή τη φορά στη Θεσσαλονίκη.    Ένας άνδρας δολοφόνησε την 55χρονη σύντροφό του μέσα στο διαμέρισμά της, όπως μεταδίδει το τοπικό Thestival. Σύμφωνα με πληροφορίες που επικαλείται το τοπικό μέσο, η δολοφονία έλαβε χώρα στη 1 το μεσημέρι, στην οδό Γραβιάς.   Ο Γεωργιανός εγκατέλειψε το σημείο και αναζητείται από την αστυνομία. Κλιμάκιο το ΕΚΑΒ κλήθηκε στο σημείο όμως η γυναίκα είχε καταλήξει.    Αυτόπτες μάρτυρες δήλωσαν στο thestival ότι είχε προηγηθεί σοβαρό επεισόδιο εντός του διαμερίσματος.       "" "" Γυναικοκτονία στη Θεσσαλονίκη: «Σκότωσε τη σύντροφό του και το έβαλε στα πόδια»"" ""2022-01-08 17:33:05.818805""",198,Γυναικοκτονία,1,227,2022-01-10T12:21:04.472769Z,2022-01-10T12:21:04.472809Z,6.663
"""Στον εισαγγελέα ποινικής δίωξης Θεσσαλονίκης οδηγήθηκε σήμερα ο 39χρονος αλλοδαπός, ο οποίος το πρωί του Σαββάτου επιτέθηκε και τραυμάτισε με αιχμηρό αντικείμενο την 38χρονη μητέρα του παιδιού τους, αφού προηγουμένως αποπειράθηκε να τη βιάσει.   Ο εισαγγελέας άσκησε σε βάρος του 39χρονου ποινική δίωξη για απόπειρα ανθρωποκτονίας, απόπειρα βιασμού, πρόκληση επικίνδυνης σωματικής βλάβης, βία κατά υπαλλήλων, απειλή, οπλοφορία και οπλοχρησία και τον παρέπεμψε στον ανακριτή, από τον οποίο πήρε προθεσμία για να απολογηθεί την Τρίτη. Έως τότε παραμένει υπό κράτηση.   Το πρωί της Κυριακής, ο Μπάμπης Χαβενετίδης, ένας από τους αστυνομικούς που έσπευσαν πρώτοι στο σημείο, ανταποκρινόμενοι σε κλήση ενδοοικογενειακής βίας, περιέγραψε στην ΕΡΤ τι συνάντησαν και πώς κατάφεραν να αποτρέψουν άλλη μία γυναικοκτονία.    «Χτυπούσαμε και καλούσαμε να βγει έξω το ζευγάρι το οποίο διαπιστώσαμε ότι μάλωνε όμως μας προέτρεπαν να φύγουμε τόσο ο δράστης όσο η παθούσα η οποία από ότι μάθαμε είχε το μαχαίρι στο λαιμό. Ο δράστης έλεγε ότι δεν επιθυμεί τη συνδρομή μας, αλλά μόνο τη συνδρομή του ΕΚΑΒ το οποίο ήταν στο σημείο. Παρόλα αυτά εμείς αντιληφθήκαμε τη σοβαρότητα του περιστατικού κι ότι δεν έπρεπε να φύγουμε και συνεχίσαμε να τους καλούμε να βγουν έξω. Ο δράστης έλεγε ότι πρέπει να φύγουμε κι ότι θα μας σκοτώσει όλους. Επίσης, μας είπε ότι δεν έχει και έγγραφα παραμονής στη χώρα». Όπως είπε ο κ. Χαβενετίδης «εκείνη τη στιγμή που ακούγαμε τον δράστη να λέει να αποχωρήσουμε ακούσαμε και κάποια κλάματα παιδιού κι εκεί καταλάβαμε τη σοβαρότητα του περιστατικού κι ενημερώσαμε το κέντρο της Άμεσης Δράσης να έρθουν κι άλλοι σταθμοί όπως και ήρθαν κι αποφασίσαμε να εισέλθουμε εντός της οικίας όταν ακούσαμε και τη γυναίκα να ουρλιάζει».  «Σπάσαμε την πόρτα γιατί είχαμε απειλή ζωής» παραδέχεται ο αστυνομικός, συμπληρώνοντας πως απειλήθηκαν και οι ίδιοι, χωρίς ευτυχώς τραυματισμό, από τον δράστη.   «Ο δράστης μάλλον είχε αντιληφθεί ότι εμείς δεν θα κάνουμε πίσω, όπως κι έγινε, κι όταν εισήλθαμε στο διαμέρισμα ο  ήταν πάνω από το θύμα και το χτυπούσε με το μαχαίρι στο λαιμό. Ήταν και ένα ανήλικο παιδί δίπλα. Τον καλέσαμε να παραδοθεί. Από εκεί και πέρα άφησε τη γυναίκα, ξεκίνησε να αυτοτραυματίζεται και προβήκαμε στην ακινητοποίησή του με τον ίδιο να αντιστέκεται σθεναρά ενώ προέταξε και μαχαίρι»."" "" Θεσσαλονίκη: Ποινική δίωξη για απόπειρα ανθρωποκτονίας στον 39χρονο - «Σπάσαμε την πόρτα ακούγοντας τη γυναίκα να ουρλιάζει»"" ""2022-01-08 17:33:05.818805""",196,Γυναικοκτονία,1,225,2022-01-10T12:20:40.486343Z,2022-01-10T12:20:40.486380Z,22.439
"""Ομολόγησε ο εν διαστάσει σύζυγος της 55χρονης, που τραυματίστηκε θανάσιμα από πυροβολισμούς σε ζαχαροπλαστείο στη Νέα Μάδυτο Θεσσαλονίκης.    Ο 56χρονος συνελήφθη σήμερα και ομολόγησε το έγκλημά του, σύμφωνα με ανακοίνωση της Ελληνικής Αστυνομίας.    Οι πρώτες πληροφορίες ανέφεραν ότι η άτυχη 55χρονη πυροβολήθηκε με κυνηγετικό όπλο από άλλη γυναίκα. Εξάλλου, αυτό ανέφερε και η πρώτη ανακοίνωση για το συμβάν, που εξέδωσε χθες η ΕΛ.ΑΣ. Όμως, σήμερα υπήρξε ανατροπή και αποκαλύφθηκε ότι επρόκειτο για νέα γυναικοκτονία.    Όπως προέκυψε από την αστυνομική έρευνα, ο 56χρονος ήταν τελικά εκείνος που μπήκε στο κατάστημα, φορώντας μακρύ πανωφόρι και κουκούλα, και πυροβόλησε την εν διαστάσει σύζυγό του με κυνηγετική καραμπίνα. Η 55χρονη μεταφέρθηκε αρχικά στο τοπικό Κέντρο Υγείας και στη συνέχεια στο «Ιπποκράτειο» νοσοκομείο, όπου διαπιστώθηκε ο θάνατός της.     Ο δράστης εντοπίστηκε σήμερα το μεσημέρι σε οικισμό στην ευρύτερη περιοχή των Διαβατών, ενώ υπέδειξε σημείο σε αγροτική περιοχή του Καλοχωρίου όπου είχε κρύψει το όπλο.    Η ανακοίνωση της ΕΛ.ΑΣ.   Οι άμεσες ενέργειες αστυνομικών του Τμήματος Εγκλημάτων κατά Ζωής και Προσωπικής Ελευθερίας της Διεύθυνσης Ασφάλειας Θεσσαλονίκης σε συνεργασία με αστυνομικούς του Τμήματος Εγκλημάτων κατά Ιδιοκτησίας και του Τμήματος Πρόληψης - Καταστολής της Εγκληματικότητας, οδήγησαν στην εξιχνίαση ανθρωποκτονίας σε βάρος 55χρονης ημεδαπής, που έλαβε χώρα πρωινές ώρες χθες (14-12-2021), στην περιοχή της Νέας Μαδύτου.   Ταυτοποιήθηκε ως δράστης και συνελήφθη ο 56χρονος ημεδαπός εν διαστάσει σύζυγός του θύματος, ο οποίος και ομολόγησε την πράξη του.   Εντοπίστηκε μεσημβρινές ώρες σήμερα (14-12-2021) σε οικισμό στην ευρύτερη περιοχή των Διαβατών, ενώ υπέδειξε σημείο σε αγροτική περιοχή του Καλοχωρίου, όπου είχε κρύψει επιμελώς το μέσο τέλεσης του εγκλήματος.   Όπως προέκυψε από την αστυνομική έρευνα, ο δράστης, καλυμμένος με μακρύ πανωφόρι και κουκούλα, εισήλθε σε κατάστημα υγειονομικού ενδιαφέροντος της Νέας Μαδύτου και με χρήση κυνηγετικής καραμπίνας, τραυμάτισε την 55χρονη γυναίκα, η οποία μεταφέρθηκε αρχικά στο τοπικό Κέντρο Υγείας και στη συνέχεια σε Νοσοκομείο της πόλης, όπου διαπιστώθηκε ο θάνατός της.   Ο συλληφθείς θα οδηγηθεί στον αρμόδιο Εισαγγελέα. "" "" Θεσσαλονίκη: Ο εν διαστάσει σύζυγος ομολόγησε τη δολοφονία της 55χρονης- Η ανακοίνωση της ΕΛ.ΑΣ."" ""2022-01-08 17:33:05.818805""",195,Γυναικοκτονία,1,224,2022-01-10T12:20:17.801133Z,2022-01-10T12:20:17.801171Z,5.77
"""Ανατροπή στην υπόθεση δολοφονίας της 55χρονης σε ζαχαροπλαστείο στη Νέα Μάδυτο Θεσσαλονίκης, καθώς σύμφωνα με το Mega και τον Βασίλη Λαμπρόπουλο, δράστης της δολοφονίας είναι ο εν διαστάσει σύζυγός της.   Οι αρχικές πληροφορίες, που τελικά δεν επιβεβαιώθηκαν, υποστήριζαν ότι πίσω από τη δολοφονία βρισκόταν μια γυναίκα και συγκεκριμένα η μητέρα του πρώην συζύγου της. Τελικά,  όπως μεταδίδει το in.gr, η 55χρονη δολοφονήθηκε από τον εν διαστάσει σύζυγό της.   Οι πληροφορίες αναφέρουν ότι ο άνδρας φορούσε παλτό και άλλα ρούχα με αποτέλεσμα να παραπλανήσει τους μάρτυρες και να θεωρήσουν ότι είναι γυναίκα. Ο δράστης, που διέμενε στα Τρίκαλα, φέρεται να έχει συλληφθεί.   Αυτή είναι η 17η γυναικοκτονία στη χώρα μας."" "" Θεσσαλονίκη: «Ο εν διαστάσει σύζυγος της και όχι η πεθερά δολοφόνησε την 55χρονη στο ζαχαροπλαστείο»"" ""2022-01-08 17:33:05.818805""",194,Γυναικοκτονία,1,223,2022-01-10T12:20:11.819558Z,2022-01-10T12:20:11.819593Z,6.402
"""Συνολικά 23 μαχαιριές κατάφερε ο 49χρονος στη 48χρονη σύζυγό του, όπως προέκυψε από τα ευρήματα της ιατροδικαστικής εξέτασης στη σορό της γυναίκας, η οποία βρέθηκε κατακρεουργημένη μέσα στην κρεβατοκάμαρα του διαμερίσματός τους, στην Πολίχνη Θεσσαλονίκης.   Σύμφωνα με την νεκροψία- νεκροτομή, οι μαχαιριές εντοπίζονται στον θώρακα, την κοιλιά και τα άκρα. Αρχικά, αστυνομικές πηγές έκαναν λόγο για οκτώ μαχαιριές.   Ο 49χρονος, με καταγωγή από την Αρμενία, μετήχθη νωρίτερα ενώπιον της εισαγγελέως ποινικής δίωξης, που τού απήγγειλε κατηγορίες για ανθρωποκτονία με δόλο σε ήρεμη ψυχική κατάσταση, παράνομη οπλοφορία και οπλοχρησία, ενώ τον παρέπεμψε να απολογηθεί στον 6ο τακτικό ανακριτή Θεσσαλονίκης, από τον οποίο αναμένεται να πάρει προθεσμία.   Σύμφωνα με όσα έγιναν γνωστά, ο κατηγορούμενος ως δράστης απολογήθηκε προανακριτικά ότι προέβη στο στυγερό έγκλημα επειδή πίστευε ότι η γυναίκα του τον απατούσε. Κατά πληροφορίες δε, ο ίδιος έχει ιστορικό νοσηλείας σε ψυχιατρικές δομές.   Τη δολοφονία αποκάλυψε ο 49χρονος, όταν γύρω στις 21:30 το βράδυ της Κυριακής μετέβη στο Αστυνομικού Τμήμα του Λευκού Πύργου, όπου και παραδόθηκε στις Αρχές. Τη σορό της 48χρονης συζύγου του (με την οποία έχουν έναν 20χρονο γιο) εντόπισε λίγο αργότερα πλήρωμα περιπολικού, που μετέβη στην οικία τους. Άμεσα κλήθηκαν στο σημείο αστυνομικοί της Υποδιεύθυνσης Εγκληματολογικών Ερευνών Βορείου Ελλάδος για εξερεύνηση του χώρου, οι οποίοι εντόπισαν ένα κυνηγετικό μαχαίρι, που φέρεται να είναι το μέσο τέλεσης της ανθρωποκτονίας.   Με πληροφορίες από ΑΠΕ-ΜΠΕ"" "" Γυναικοκτονία στη Θεσσαλονίκη: Ο δράστης είχε ιστορικό νοσηλείας σε ψυχιατρικές δομές - Το ιατροδικαστικό πόρισμα"" ""2022-01-08 17:33:05.818805""",193,Γυναικοκτονία,1,222,2022-01-10T12:20:05.190139Z,2022-01-10T12:20:05.190173Z,5.362
"""Νέα γυναικοκτονία σημειώθηκε το μεσημέρι της Τετάρτης, στη Ρόδο, όταν ένας 40χρονος δολοφόνησε εν ψυχρώ μια 32χρονη εκπαιδευτικό στη μέση του δρόμου.   Το περιστατικό συνέβη στην οδό Μόσχας στο Ροδίνι, όπου ο 40χρονος είχε στήσει καρτέρι στην νεαρή γυναίκα, με την οποία φέρεται να είχαν χωρίσει πρόσφατα, και την πυροβόλησε με κυνηγετική καραμπίνα. Ο δράστης αυτοκτόνησε με το ίδιο όπλο λίγα λεπτά αργότερα.   Σύμφωνα με πληροφορίες της Ροδιακής, ο άντρας πυροβόλησε δύο φορές, σκοτώνοντας την 32χρονη, η οποία εκείνη την ώρα επιχειρούσε να βγει από το αυτοκίνητό της.      Κάτοικοι της περιοχής ανέφεραν ότι η 32χρονη διέμενε σε παράλληλο δρόμο και είχε σταθμεύσει το αυτοκίνητο στην οδό Μόσχας.   Από τις πρώτες μαρτυρίες προκύπτει ότι ο πρώην σύντροφός της περίμενε λίγα μέτρα μακριά από το σταθμευμένο όχημα της 32χρονης, μέσα σε ενοικιαζόμενο αυτοκίνητο, και όταν εκείνη πλησίασε, ενώ προσπαθούσε να μπει στο όχημα, την πυροβόλησε δυο φορές.      Η αστυνομία εξαπέλυσε ανθρωποκυνηγητό για τον εντοπισμό του δράστη, ωστόσο λίγο αργότερα, ειδοποιήθηκαν για πυροβολισμό σε σπίτι, που βρίσκεται κοντά στον συνοικισμό Θεοτόκος.   Εκεί διαπιστώθηκε ότι ένα άτομο ηλικίας 40 ετών είχε αυτοπυροβοληθεί εντός του σπιτιού του και επρόκειτο για τον δράστη.   Σύμφωνα με την Ροδιακή, στο διαμέρισμά του, βρέθηκε σημείωμα, όπου ο 40χρονος έγραφε ότι «δεν μπορεί να ζει χωρίς εκείνη».   "" "" Γυναικοκτονία στη Ρόδο: Αυτοκτόνησε ο δράστης- Το σημείωμα για την 32χρονη εκπαιδευτικό"" ""2022-01-08 17:33:05.818805""",192,Γυναικοκτονία,1,221,2022-01-10T12:19:59.582838Z,2022-01-10T12:19:59.582873Z,6.007
"""Τις συνθήκες κάτω από τις οποίες σκότωσε την 36χρονη σύζυγό του, στην περιοχή Βλαχιώτη της Λακωνίας, φέρεται να περιέγραψε στους αστυνομικούς ο 40χρονος συλληφθείς.   Σύμφωνα με την αστυνομία, ο 40χρονος τηλεφώνησε στο ΑΤ Ευρώτα και ενημέρωσε τους αστυνομικούς ότι έπειτα από διαπληκτισμό που είχε με τη σύζυγό του την έπνιξε με τα χέρια του.   Ο 46χρονος και η 36χρονη διέμεναν εδώ και αρκετά χρόνια στην περιοχή του Βλαχιώτη, είχαν αποκτήσει δύο παιδιά και απασχολούνταν ως εργάτες γης, ενώ δεν είχαν απασχολήσει ποτέ τις αστυνομικές Αρχές.   Σύμφωνα με πληροφορίες του protothema.gr, οι δύο τους καυγάδισαν έντονα ενώ τα δύο παιδιά τους κοιμούνταν στο διπλανό δωμάτιο. Σύμφωνα με τους πρώτους ισχυρισμούς του, ο καθ'ομολογίαν συζυγοκτόνος είπε πως η 36χρονη ήθελε να τον εγκαταλείψει.    «Τσαντίστηκα όταν με έβρισε, την έπιασα από τον λαιμό και την έπνιξα. Θα μου πει εμένα για τη μάνα μου και να με βρίσει; Εκεί θόλωσα και την έπνιξα» φέρεται να ομολόγησε στους αστυνομικούς ο ίδιος, σύμφωνα με το iefimerida.gr. Ο 40χρονος στραγγάλισε την 36χρονη και τηλεφώνησε στην αστυνομία αναφέροντας «μάλλον έπνιξα τη γυναίκα μου». Ο ίδιος, μάλιστα, αρχικά είχε φύγει από το σπίτι, πιθανότατα με στόχο να εξαφανιστεί, όμως αργότερα προφανώς το μετάνιωσε και ειδοποίησε τις αρχές.   Την προανάκριση για την υπόθεση διενεργεί το Τμήμα Ασφαλείας Σπάρτης. Πρόκειται για την 15η γυναίκα που δολοφονείται από τον σύζυγό της εντός του 2021.    Η ανακοίνωση της Αστυνομίας   «Συνελήφθη, πρώτες πρωινές ώρες σήμερα, Δευτέρα 6 Δεκεμβρίου 2021, σε τοπική κοινότητα του Δήμου Σπάρτης Λακωνίας, από αστυνομικούς του Αστυνομικού Τμήματος Ευρώτα, 40χρονος, κατηγορούμενος για ανθρωποκτονία σε βάρος της 36χρονης συζύγου του. Προηγήθηκε τηλεφωνική κλήση του 40χρονου στο ανωτέρω Αστυνομικό Τμήμα, κατά την οποία ενημέρωσε ότι μετά από διαπληκτισμό που είχε με τη σύζυγό του, την έπνιξε με τα χέρια του. Αστυνομικοί μετέβησαν στην οικία τους, όπου η 36χρονη βρέθηκε χωρίς τις αισθήσεις της, μεταφέρθηκε στο Κέντρο Υγείας Βλαχιώτη και διαπιστώθηκε ο θάνατός της. Προανάκριση διενεργεί το Τμήμα Ασφαλείας Σπάρτης»"" "" Γυναικοκτονία στη Λακωνία: Ο καυγάς πριν το έγκλημα - «Ελάτε, μάλλον έπνιξα τη γυναίκα μου»"" ""2022-01-08 17:33:05.818805""",191,Γυναικοκτονία,1,220,2022-01-10T12:19:53.345685Z,2022-01-10T12:19:53.345718Z,6.138
"""Έντονη ανησυχία για τον συνεχώς αυξανόμενο αριθμό γυναικοκτονιών- 13 από την αρχή του έτους- εκφράζει η Επιτροπή Φύλου και Ισότητας της Παιδαγωγικής Σχολής του ΑΠΘ.   Η Επιτροπή, μεταξύ άλλων, ζητά την εισαγωγή του εγκλήματος της γυναικοκτονίας ως διακριτού αδικήματος στον νέο Ποινικό Κώδικα, την ενίσχυση των τμημάτων εξάλειψης ενδοοικογενειακής βίας της αστυνομίας, αλλά και την αύξηση των δομών καταπολέμησης της βίας κατά των γυναικών.    Παρά την αυξανόμενη φονική έμφυλη βία, υπάρχει ακόμα αμφισβήτηση της εγκυρότητας του όρου «γυναικοκτονία» από τον κυρίαρχο λόγο, επισημαίνει η Επιτροπή.    «Ανθρωποκτονία μπορεί να συμβεί σε πολλές περιπτώσεις εγκληματικών ενεργειών, π.χ. στο πλαίσιο μιας ληστείας. Στις γυναικοκτονίες, το φύλο του θύματος είναι το κυρίαρχο κριτήριο στην επιτέλεση της ανθρωποκτονίας, η οποία λειτουργεί συνήθως ως τιμωρητική πράξη», τονίζει.    Πρόκειται για εγκλήματα που διαπράττονται στην πλειοψηφία τους από άντρες του οικείου περιβάλλοντος και αποτελούν, συνήθως, την κατάληξη μιας σειράς βίαιων συντροφικών σχέσεων και έντονης οικογενειακής βίας, στο πλαίσιο βαθιά εμπεδωμένων πατριαρχικών σχέσεων εξουσίας και ανδροκρατικών αντιλήψεων, τονίζει η Επιτροπή σε ανακοίνωσή της.    Πέρα από την αποδοχή του όρου της γυναικοκτονίας ευρύτερα στο δημόσιο λόγο, πρέπει και σε νομικό επίπεδο να κατονομάσουμε σωστά αυτή την εγκληματική πράξη ώστε να δημιουργηθεί σχετικός νομικός μηχανισμός για τη θεσμική προστασία των γυναικών, τονίζει η Επιτροπή.    Για την αντιμετώπιση των γυναικοκτονιών η Επιτροπή ζητά:   - Την εισαγωγή του εγκλήματος της γυναικοκτονίας ως διακριτού αδικήματος στον νέο Ποινικό Κώδικα.   Αυτό, σύμφωνα με την επιτροπή, θα καταδείξει την έμφυλη διάσταση του φαινομένου, αναδεικνύοντας το σεξιστικό κίνητρο της πράξης. Επιπρόσθετα, θα συμβάλλει στην επίγνωση της πραγματικότητας του φαινομένου και στην αντιμετώπισή του -τόσο σε κοινωνικό όσο και σε νομικό επίπεδο.    Θα βοηθήσει σε μεγάλο βαθμό στην ευαισθητοποίηση της κοινωνίας, στη συλλογή και καταγραφή των δεδομένων, θα συμβάλει στην αποτελεσματικότητα των κρατικών αρχών, αφού θα υπάρχει πλέον ένα ξεκάθαρο πλαίσιο τυποποίησης, ενώ θα τεθούν τα κριτήρια για το χαρακτηρισμό του εγκλήματος από τις δικαστικές αρχές.   - Την εκπαίδευση/επιμόρφωση των εκπαιδευτικών σε θέματα φύλου γενικά και ειδικότερα σε θέματα έμφυλων ταυτοτήτων.   - Τη συστηματική επιμόρφωση όλων των εμπλεκόμενων φορέων στην αντιμετώπιση περιστατικών έμφυλης βίας.   - Την ενίσχυση των τμημάτων εξάλειψης της ενδοοικογενειακής βίας της αστυνομίας και την κατάλληλη στελέχωσή τους.   - Την αύξηση των δομών καταπολέμησης της βίας κατά των γυναικών και γενικότερα την ενίσχυση των υπηρεσιών ψυχοκοινωνικής στήριξης των επιζωσών έμφυλης βίας.   - Την υλοποίηση δράσεων ενημέρωσης και ευαισθητοποίησης του κοινού σχετικά με το φαινόμενο της έμφυλης βίας.   Με πληροφορίες από ΑΠΕ     "" "" ΑΠΘ- Επιτροπή Φύλου & Ισότητας: Να γίνει η γυναικοκτονία διακριτό αδίκημα στον Ποινικό Κώδικα"" ""2022-01-08 17:33:05.818805""",190,Γυναικοκτονία,1,219,2022-01-10T12:19:46.953696Z,2022-01-10T12:19:46.953728Z,17.365
"""Προφυλακιστέος κρίθηκε, μετά την απολογία του στον 6ο Τακτικό Ανακριτή Θεσσαλονίκης, ο 49χρονος που κατηγορείται ότι επιτέθηκε θανάσιμα με πολλαπλές μαχαιριές σε βάρος της 48χρονης σύζυγό του και στη συνέχεια παραδόθηκε στην Αστυνομία, ομολογώντας τη στυγερή του πράξη.   Κατά την ολιγόλεπτη απολογία του φέρεται να επανέλαβε όσα είχε πει προανακριτικά, ότι δηλαδή πίστευε πως η σύζυγός του τον απατούσε. Ωστόσο, ο ίδιος πρόσθεσε πως εκείνη την ώρα δεν ήξερε τι έκανε.   Πληροφορίες αναφέρουν ότι ο 49χρονος, λόγω και του ιστορικού νοσηλείας σε ψυχιατρικές δομές, υποβλήθηκε μετά τη σύλληψή του σε ψυχιατρική εξέταση, από την οποία όμως δεν προέκυψε να έχει το ακαταλόγιστο.   Εις βάρος του είχε ασκηθεί ποινική δίωξη για ανθρωποκτονία με δόλο σε ήρεμη ψυχική κατάσταση, παράνομη οπλοφορία και οπλοχρησία.   Με πληροφορίες από ΑΠΕ-ΜΠΕ"" "" Γυναικοκτονία στη Θεσσαλονίκη: Προφυλακιστέος ο 49χρονος που σκότωσε τη σύζυγό του"" ""2022-01-08 17:33:05.818805""",189,Γυναικοκτονία,1,218,2022-01-10T12:19:29.359522Z,2022-01-10T12:19:29.359560Z,5.734
"""Δεκάδες άνθρωποι ανταποκρίθηκαν στο κάλεσμα της «Πρωτοβουλίας κατά των Γυναικοκτονιών» και συγκεντρώθηκαν μπροστά στη Βουλή, προκειμένου να δηλώσουν την ανάγκη για άμεση λήψη μέτρων ώστε να αντιμετωπιστεί το φαινόμενο.    Παρούσες στη συγκέντρωση ήταν η μητέρα της Γαρυφαλλιάς, θύμα γυναικοκτονίας στη Φολέγανδρο το περασμένο καλοκαίρι, όπως και η μητέρα της Ερατούς, θύμα γυναικοκτονίας στη Λέσβο το 2019. Επιστολή υποστήριξης έστειλαν οι γονείς της Ελένης Τοπαλούδη, η οποία δολοφονήθηκε στη Ρόδο το 2018.    Σε δηλώσεις της μπροστά από τη Βουλή, η μητέρα της Γαρυφαλλιάς ζήτησε «Να αλλάξει ο νόμος, τα ισόβια να γίνουν ισόβια και να αναγνωριστεί ο όρος γυναικοκτονία».      Μέχρι σήμερα, φέτος στην Ελλάδα έχουν καταγραφεί 17 γυναικοκτονίες. Οι ηθοποιοί Λουκία Πιστιόλα και Λεωνίδας Κακούρης, που συμμετείχαν στη συγκέντρωση, ανέγνωσαν τα ονόματα των θυμάτων και οι συνθήκες της δολοφονίας κάθε μίας από αυτές τις γυναίκες.       Η «Πρωτοβουλία κατά των Γυναικοκτονιών» απαρτίζεται από 18 γυναικείες και φεμινιστικές συλλογικότητες. «Όχι άλλη Γαρυφαλλιά, όχι άλλοι νταήδες», «Πες το με το όνομά του. Είναι γυναικοκτονία! Καμία λιγότερη», ήταν μερικά από τα συνθήματα στα πανό που σήκωσαν οι συγκεντρωμένοι.       Κατά τη διάρκεια της συγκέντρωσης στάθηκαν μπροστά στη Βουλή νέοι με πλακάτ πάνω στα οποία ήταν γραμμένοι οι αριθμοί 1 έως 17 και λίγες κουβέντες για κάθε θύμα που δολοφονήθηκε φέτος από σύντροφο ή συγγενικό πρόσωπο.   «16+1 γυναίκες δεν είναι πια μαζί μας, γιατί η κοινωνία εκπαιδεύει αγόρια νταήδες και κορίτσια θύματα, προσφερόμενους δολοφόνους και δολοφονημένες του αύριο, που εθίζονται από νωρίς στα αχαλίνωτα ένστικτα έμφυλης βίας, με τη συνεχή, σεξιστική προβολή του εγκλήματος και πληθώρας τηλεσκουπιδιών, υποτιθέμενων παιχνιδιών διασκέδασης», ανέφερε μεταξύ άλλων το κείμενο της Πρωτοβουλίας, απευθύνοντας το κάλεσμα για τη συγκέντρωση.        "" ""  «Πες το με το όνομά του»- Συγκέντρωση για τις γυναικοκτονίες μπροστά στη Βουλή"" ""2022-01-08 17:33:05.818805""",188,Γυναικοκτονία,1,217,2022-01-10T12:19:23.396656Z,2022-01-10T12:19:23.396693Z,5.437
"""Στα χέρια της αστυνομίας βρίσκεται ο 30χρονος που ξυλοκόπησε μέχρι θανάτου την σύζυγό του στην Αλεξανδρούπολη.   Ο 30χρονος εντοπίστηκε από αστυνομικούς και συνελήφθη το μεσημέρι στην Αλεξανδρούπολη. Οδηγείται στην Ασφάλεια όπου αναμένεται να καταθέσει και να απαντήσει σε όλα όσα του καταλογίζουν στενοί συγγενείς της άτυχης κοπέλας.    Οι πληροφορίες αναφέρουν ότι η νεαρή γυναίκα είχε μεταφερθεί την Κυριακή από τον σύζυγό της στο Τμήμα Επειγόντων Περιστατικών, και ο ίδιος είχε ισχυριστεί μιλώντας στους γιατρούς, πως τα τραύματα του θύματός του οφείλονταν σε «πτώση από σκάλα». Σύμφωνα με την ΕΡΤ1, οι συγγενείς της υποστήριξαν, ότι όταν συνέβη το περιστατικό στις 5 Δεκεμβρίου, η 29χρονη έμεινε για 2 με 3 ώρες στο σπίτι και οι δικοί της άνθρωποι προσπαθούσαν να την συνεφέρουν, αλλά δεν τα κατάφεραν.   Οι γιατροί, όταν μεταφέρθηκε η 29χρονη στο νοσοκομείο, διαπίστωσαν ότι η 29χρονη έφερε ρήξη ήπατος και σπλήνας και λόγω της σοβαρότητας των τραυμάτων υπεβλήθη συνολικά σε τέσσερα χειρουργεία και νοσηλεύτηκε στη Μονάδα Εντατικής Θεραπείας Covid, καθώς νοσούσε και από κορωνοϊό. Κατά τη διάρκεια της νοσηλείας της, οι γονείς της γυναίκας προχώρησαν σε καταγγελία για πρόκληση σωματικών βλαβών από τον σύζυγό της.   Το βράδυ της Πέμπτης, η 29χρονη άφησε την τελευταία της πνοή. Για τα αίτια του θανάτου, αλλά και του τραυματισμού της θα διενεργηθεί νεκροψία νεκροτομή."" "" Γυναικοκτονία στην Αλεξανδρούπολη: Συνελήφθη ο 30χρονος που ξυλοκόπησε μέχρι θανάτου την σύζυγό του"" ""2022-01-08 17:33:05.818805""",187,Γυναικοκτονία,1,216,2022-01-10T12:19:17.731470Z,2022-01-10T12:19:17.731512Z,4.529
"""Αντιδράσεις έχουν προκαλέσει οι εμπρηστικές δηλώσεις του Μητροπολίτη Σερβίων και Κοζάνης, Παύλου, που χαρακτήρισε τον όρο «γυναικοκτονία» ως εμπαιγμό προς τις γυναίκες.    Στο κήρυγμά του αναφέρθηκε, συγκεκριμένα, στις 13 γυναικοκτονίες που έχουν γίνει μέσα στο 2021, στη χώρα μας, σημειώνοντας χαρακτηριστικά: «Φτιάξαμε έναν καινούριο όρο εμείς οι Έλληνες για τις γυναίκες, για να τις εμπαίζουν και αυτές το πιστεύουν. Γυναικοκτονία, λέει. Πού να ακουστεί στον νομικό ποινικό κόσμο ανά την οικουμένη και να γελάσει ή μάλλον να καγχάσει. Γυναίκα δεν είσαι άνθρωπος; Είσαι άνθρωπος, εικόνα του Θεού. Αφού δεν είσαι άνθρωπος τι είσαι;».   Σε άλλο σημείο, ο Μητροπολίτης Σερβίων και Κοζάνης, Παύλος, μίλησε για την μητρότητα, την οποία χαρακτήρισε μαζί με την συζυγία ως «το μεγαλύτερο κόσμημα στις γυναίκες», ενώ αναφέρθηκε επίσης στις γυναίκες, τις οποίες κάλεσε εμμέσως πλην σαφώς να κρατούν το στόμα τους κλειστό, όπως στα παλαιότερα χρόνια.    «Μου λένε γυναίκες πως, σεβασμιότατε, οι άντρες μας πολλές φορές μας ταπεινώνουν. Στο χέρι σας είναι να μεταδώσετε, να μεταγγίσετε αυτό που είστε. Έλεγαν οι μανάδες μας, ακούστε παιδιά μου, εμείς οι γυναίκες ό,τι θέλουμε κάνουμε, αρκεί σε κάποια στιγμή να έχουμε το στόμα μας κλειστό και μετά θα γίνει αυτό που εμείς θέλουμε. Έχει δύναμη η γυναίκα, γιατί έχει αισθήματα που δεν έχει ο άνδρας», σημείωσε.   Επίσης αναφέρθηκε στην αύξηση διαζυγίων που σήμερα «φτάνουν στο 50%», φέρνοντας ως παράδειγμα έναν απόφοιτο του ΤΕΙ Κοζάνης, ο οποίος τον επισκέπτεται συχνά και, σύμφωνα με τον ίδιο, πρόσφατα τού ανέφερε ότι «""""Η μάνα μου πάτερ σηκώθηκε και έφυγε από το σπίτι μου γιατί ο πατέρας μου έκανε μια παρατυπία"""". Και πού πάει, τον ρώτησα 60-κάτι χρονών γυναίκα; Στη Θεσσαλονίκη για να γραφτεί σε μια σχολή. Εκεί φτάσαμε, και δε λέει το παιδί μου, το σπλάχνο μου!».   Δείτε τα αποσπάσματα από το 2:50:00 και μετά:  "" "" Προκαλεί ο Μητροπολίτης Σερβίων και Κοζάνης: Δεν υπάρχει γυναικοκτονία- Γυναίκα δεν είσαι άνθρωπος;"" ""2022-01-08 17:33:05.818805""",186,Γυναικοκτονία,1,215,2022-01-10T12:19:12.936749Z,2022-01-10T12:19:12.936784Z,9.21
"""Νέες πληροφορίες και μία σκληρή μαρτυρία για την γυναικοκτονία στην Ιεράπετρα ήρθαν στο φως μετά το στυγερό έγκλημα σε ξενοδοχείο της περιοχής, με δράστη έναν 54χρονο άνδρα και θύμα την 48χρονη εν διαστάσει σύζυγό του.   Το ζευγάρι είχε χωρίσει εδώ και μήνες και η γυναίκα διέμενε αλλού. Ο δράστης την είχε ακολουθήσει ως το ξενοδοχείο που η γυναίκα είχε επαγγελματικό ραντεβού. Μαρτυρίες γνωστών του δράστη που επικαλείται το Zarpanews.gr αναφέρουν πως ο 54χρονος είχε προαναγγείλει τη δολοφονία εδώ και καιρό, έχοντας διαφορές με τη 48χρονη, λέγοντας στον κύκλο του πως θα τη σκότωνε, «χωρίς κανείς να πιστέψει ότι σοβαρολογούσε.»   Το έγκλημα έγινε νωρίς το πρωί και η διευθύντρια του ξενοδοχείου μετέφερε με συγκλονιστικές λεπτομέρειες όσα διαδραματίστηκαν μπροστά στα μάτια της ηλικιωμένης μητέρας της. «Είχε κλείσει προκειμένου να συζητήσει για συνεργασία την επόμενη σεζόν. Έφυγε από το σπίτι της λίγο μετά τις 7:30 και είπε ότι ο σύζυγός της την παρακολουθούσε» δήλωσε στην εφημερίδα Πρώτο Θέμα.         «Τη στιγμή που μπήκε μέσα στην ρεσεψιόν του ξενοδοχείου, όρμησε πάνω της με ένα μαχαίρι και άρχισε να κυνηγάει. Η γυναίκα φώναζε και στο σημείο της πισίνας τελικά κατάφερε την ακινητοποίησε και άρχισε να της καρφώνει το μαχαίρι στο σώμα. Σωριάστηκε κάτω και λίγα λεπτά αργότερα άφησε την τελευταία της αναπνοή. Η μητέρα μου, η οποία είδε το σκηνικό πήγε να καλέσει την αστυνομία και τότε ο δράστης φεύγοντας της είπε """"είχαμε προηγούμενα"""". Το πτώμα της άτυχης γυναίκας είναι ακόμα εδώ».   Σύμφωνα με τοπικά μέσα, ο άνδρας επιτέθηκε με σφοδρότητα στη γυναίκα, ρίχνοντας την κάτω αρχικά με μια μοτοσικλέτα. Στη συνέχεια με πολλαπλές μαχαιριές την τραυμάτισε θανάσιμα.     Εδώ και ώρα ώρα ο δράστης βρίσκεται κοντά σε γκρεμό και απειλεί να αυτοκτονήσει ενώ αστυνομικοί επιχειρούν να τον μεταπείσουν και να τον συλλάβουν.  Το ζευγάρι ήταν χωρισμένο και μαζί είχαν αποκτήσει τέσσερα παιδιά. Το μεγαλύτερο παιδί τους είναι 25 ετών.        "" "" Γυναικοκτονία στην Ιεράπετρα: «Έλεγε πως θα την σκοτώσει και δεν τον πίστευαν» - Οι πρώτες μαρτυρίες"" ""2022-01-08 17:33:05.818805""",185,Γυναικοκτονία,1,214,2022-01-10T12:19:03.498382Z,2022-01-10T12:19:03.498418Z,7.314
"""Νέα στοιχεία έρχονται στο «φως» στην υπόθεση της στυγερής δολοφονίας μίας 48χρονης από τον 49χρονο σύζυγό της, στην Πολίχνη, Θεσσαλονίκης. Πρόκειται για την 14η γυναικοκτονία στη χώρα φέτος .   Ο δράστης, ο οποίος και ομολόγησε στις Αρχές το έγκλημα, φέρεται να σκότωσε με οκτώ μαχαιριές τη 48χρονη σύζυγό του, το βράδυ της Κυριακής.   Στη συνέχεια μετέβη στο Αστυνομικό Τμήμα του Λευκού Πύργου και παραδόθηκε, λέγοντας, σύμφωνα με το Mega: «Παιδιά, σκότωσα τη γυναίκα μου».   Τη μαχαίρωσε στον θώρακα και τα πόδια   Η γυναίκα βρέθηκε νεκρή μέσα στην κρεβατοκάμαρα του σπιτιού τους, στην Πολίχνη, ενώ έφερε τραύματα στον θώρακα και τα πόδια. Ερευνώντας το σπίτι, αστυνομικοί εντόπισαν ένα κυνηγετικό μαχαίρι που εκτιμάται ότι ήταν το φονικό όπλο.   Υποστήριξε ότι τον απατούσε   Ο 49χρονος δολοφόνος, με καταγωγή από την Αρμενία (όπως και το θύμα), στην προανακριτική του απολογία φέρεται να ισχυρίστηκε ότι προέβη στο στυγερό έγκλημα «επειδή η γυναίκα του τον απατούσε». Γύρω στις 9.30 το βράδυ της Κυριακής, ο καθ' ομολογίαν δράστης μετέβη στο ΑΤ Λευκού Πύργου, όπου αποκάλυψε ότι είχε σκοτώσει την σύζυγό του.   Το άψυχο σώμα της βρέθηκε λίγο αργότερα από πλήρωμα περιπολικού, που μετέβη στην οικία του για να επαληθεύσει τους ισχυρισμούς του, ενώ άμεσα κλήθηκαν στο σημείο αστυνομικοί της Υποδιεύθυνσης Εγκληματολογικών Ερευνών Βορείου Ελλάδος για εξερεύνηση του χώρου.   Σε βάρος του σχηματίστηκε δικογραφία από το Τμήμα Εγκλημάτων κατά Ζωής της Ασφάλειας Θεσσαλονίκης για ανθρωποκτονία εκ προθέσεως, με την οποία οδηγείται στον εισαγγελέα.     "" "" Γυναικοκτονία στη Θεσσαλονίκη: Τι ισχυρίστηκε ο δολοφόνος όταν παραδόθηκε στους αστυνομικούς"" ""2022-01-08 17:33:05.818805""",184,Γυναικοκτονία,1,213,2022-01-10T12:18:55.938197Z,2022-01-10T12:18:55.938237Z,10.636
"""Νέα γυναικοκτονία διαπράχθηκε το βράδυ της Κυριακής, αυτή τη φορά στη Θεσσαλονίκη, όπου 49χρονος με καταγωγή από την Αρμενία σκότωσε με αιχμηρό αντικείμενο την 48χρονο σύζυγό του.   Ο 49χρονος παραδόθηκε γύρω στις 21:30 στο Αστυνομικό Τμήμα Λευκού Πύργου, ομολογώντας στους αστυνομικούς το έγκλημα. Το άψυχο σώμα της 48χρονης βρέθηκε λίγο αργότερα από πλήρωμα περιπολικού που μετέβη στην οικία του για να επαληθεύσει τους ισχυρισμούς του.   Ο 49χρονος κρατείται, ενώ την υπόθεση ανέλαβε το Τμήμα Εγκλημάτων Κατά Ζωής της Ασφάλειας Θεσσαλονίκης.   Με πληροφορίες από ΑΠΕ-ΜΠΕ"" "" Γυναικοκτονία στη Θεσσαλονίκη: 49χρονος δολοφόνησε τη σύζυγό του και παραδόθηκε στην αστυνομία"" ""2022-01-08 17:33:05.818805""",183,Γυναικοκτονία,1,212,2022-01-10T12:18:45.085587Z,2022-01-10T12:18:45.085619Z,4.572
"""Αντιδράσεις έχει προκαλέσει τις τελευταίες ώρες μια δήλωση του παρουσιαστή Κωνσταντίνου Τζούμα για τις γυναικοτονίες.    Με αφορμή τις χθεσινές, σεξιστικές δηλώσεις του μητροπολίτη Κοζάνης, ο γνωστός ραδιοφωνικός παραγωγός σχολίασε:  «Έχει ένα δίκιο ο Μητροπολίτης Κοζάνης όσον αφορά τις φλύαρες γυναίκες φυσικά. Μιλάνε πολύ σε σημείο που εκνευρίζεσαι. Πιστεύω ότι οι γυναικοκτονίες στην Ελλάδα, οφείλονται σε ένα βαθμό στη φλυαρία των γυναικών. Μιλάνε ακατάπαυστα. Θα μου πεις τώρα, «δεν μπορεί να γενικεύεις». Είναι αφόρητο πάντως. Έχει δίκιο πάντως, οι φλύαρες γυναίκες είναι αφόρητες», δήλωσε ο Κωνσταντίνος Τζούμας.    «Δε μου λέτε εσείς οι γυναίκες δεν μπορείτε να κλείσετε τα στόματά σας; Πώς τις αντέχετε ήθελα να ήξερα; Πώς τις αντέχετε;» αναρωτήθηκε χθες ο μητροπολίτης Παύλος, λίγους μήνες μετά από άλλες εμπρηστικές δηλώσεις από άμβωνος, τον περασμένο Οκτώβριο, που είχε ταχθεί κατά του όρου γυναικοκτονία συμβουλεύοντας, εμμέσως πλην σαφώς τις γυναίκες να έχουν το στόμα τους κλειστό.    Δείτε το απόσπασμα:  "" "" Αντιδράσεις για τη δήλωση Τζούμα: «Οι γυναικοκτονίες στην Ελλάδα οφείλονται σε ένα βαθμό στη φλυαρία των γυναικών»"" ""2022-01-08 17:33:05.818805""",181,Γυναικοκτονία,1,210,2022-01-10T12:18:34.775475Z,2022-01-10T12:18:34.775513Z,8.801
"""Νέα στοιχεία έρχονται στο φως για τη νέα γυναικοκτονία στην Αλεξανδρούπολη, με θύμα αυτή τη φορά μια 29χρονη, μητέρα τριών παιδιών.    Η γυναίκα κατέληξε χθες βράδυ στο Πανεπιστημιακό Γενικό Νοσοκομείο Αλεξανδρούπολης, όπου νοσηλευόταν από τις 5 Δεκεμβρίου. Σύμφωνα με πληροφορίες, είχε μεταφερθεί την Κυριακή από τον σύζυγό της στο Τμήμα Επειγόντων Περιστατικών, και ο ίδιος είχε ισχυριστεί μιλώντας στους γιατρούς, πως τα τραύματα του θύματός του οφείλονταν σε «πτώση από σκάλα.»    Στη μία το μεσημέρι έγινε γνωστό πως ο 30χρονος βρίσκεται στα χέρια της αστυνομίας. Είχε εξαφανιστεί μετά την είδηση του θανάτου της 29χρονης, και εντοπίστηκε από αστυνομικούς στην Αλεξανδρούπολη. Οδηγείται στην Ασφάλεια όπου αναμένεται να καταθέσει.   Όταν την εξέτασαν στο νοσοκομείο, οι γιατροί διαπίστωσαν ότι η 29χρονη μουσουλμάνα έφερε ρήξη ήπατος και σπλήνας και λόγω της σοβαρότητας των τραυμάτων υποβλήθηκε συνολικά σε τέσσερα χειρουργεία και νοσηλεύτηκε στη Μονάδα Εντατικής Θεραπείας Covid, καθώς νοσούσε και από κορωνοϊό.    Σύμφωνα με πληροφορίες του Αθηναϊκού Πρακτορείου, κατά τη διάρκεια της νοσηλείας και συγκεκριμένα στις 8 Δεκεμβρίου, οι γονείς της γυναίκας προχώρησαν σε καταγγελία για πρόκληση σωματικών βλαβών από τον σύζυγό της,   Από την ιατροδικαστική έκθεση που ακολούθησε της καταγγελίας και ενώ η νεαρή μητέρα νοσηλευόταν στη ΜΕΘ, προέκυψε ότι οι πολλαπλές κακώσεις που έφερε σε διάφορα σημεία του σώματος, η σύνθλιψη του ύπατος και η ρήξη σπλήνας, δεν είναι συμβατές με πτώση από σκάλα αλλά συνάδουν με ξυλοδαρμό.   Η γυναίκα πέθανε χθες στις 8:30 το απόγευμα. Η νεκροψία νεκροτομή θα διενεργηθεί στις αρχές τις επόμενης εβδομάδας, χρόνος που υπαγορεύεται από το πρωτόκολλο ασφαλείας του νοσοκομείου για τις περιπτώσεις ασθενών Covid ,προκειμένου να μειωθεί το ιικό φορτίο που φέρουν.   Σύμφωνα με ανεπίσημες πληροφορίες, ο σύζυγος είχε κληθεί τις ημέρες εκείνες να καταθέσει για το περιστατικό. Το βράδυ της Πέμπτης έξω από το σπίτι της κοπέλας είχαν συγκεντρωθεί περίπου 60-70 άτομα, συγγενείς."" "" Γυναικοκτονία στην Αλεξανδρούπολη: Πώς αποκαλύφθηκε ο ξυλοδαρμός- Ο δράστης έλεγε σε όλους πως η 29χρονη έπεσε από σκάλα"" ""2022-01-08 17:33:05.818805""",180,Γυναικοκτονία,1,209,2022-01-10T12:18:25.716301Z,2022-01-10T12:18:25.716339Z,7.121
"""Νέα γυναικοκτονία καταγράφεται στη χώρα μας, με θύμα μια 36χρονη γυναίκα, αυτή τη φορά στην περιοχή του Βλαχιώτη, στη Λακωνία.   Σύμφωνα με ρεπορτάζ της ΕΡΤ, 40χρονος αλβανικής υπηκοότητας έπνιξε με τα ίδια του τα χέρια τη σύζυγό του, 36 χρόνων.    Ο ίδιος φέρεται να ειδοποίησε τις αρχές πως έπνιξε τη γυναίκα του μετά από έντονη λογομαχία, με αστυνομικούς να σπεύδουν στο σημείο για να βρουν χωρίς τις αισθήσεις της τη γυναίκα.    Η γυναίκα μεταφέρθηκε με ασθενοφόρο του ΕΚΑΒ στο τοπικό νοσοκομείο όπου διαπιστώθηκε ο θάνατός της. Οι αστυνομικοί που ασχολούνται με την υπόθεση αναμένουν το πόρισμα της ιατροδικαστικής εξέτασης.   Οι δύο τους ζούσαν χρόνια στην περιοχή και προσώρας είναι άγνωστο αν έχουν παιδιά. "" "" Νέα γυναικοκτονία στη Λακωνία: 40χρονος έπνιξε την 36χρονη σύζυγό του"" ""2022-01-08 17:33:05.818805""",179,Γυναικοκτονία,1,208,2022-01-10T12:18:18.344578Z,2022-01-10T12:18:18.344611Z,4.468
"""Νέα γυναικοκτονία, η 16η φέτος στην Ελλάδα, καταγράφηκε στην Αλεξανδρούπολη.   Σύμφωνα με πληροφορίες του ΕΡΤ, μια 29χρονη γυναίκα κατέληξε στο νοσοκομείο όπου νοσηλευόταν επί τρεις ημέρες μετά τον άγριο ξυλοδαρμό από τον σύζυγό της.    Όπως ανέφερε το τοπικό thrakinea.gr,στις 5 Δεκεμβρίου, η μητέρα τριών παιδιών από την περιοχή της Άβαντος επισκέφτηκε εσπευσμένα το τμήμα επειγόντων του πανεπιστημιακού γενικού νοσοκομείου Αλεξανδρούπολης με τον σύζυγό της, λέγοντας ότι έπεσε από σκάλα. Οι γιατροί άμεσα έκαναν εισαγωγή όπου και διαπίστωσαν ότι είχε ρήξη σπλήνας και ήπατος.   Η 29χρονη υποβλήθηκε σε τέσσερα χειρουργεία, ενώ λόγω του ότι εντοπίστηκε θετική και στον κορωνοϊό νοσηλευόταν στη ΜΕΘ κορωνοϊού. Το βράδυ της Πέμπτης κατέληξε. Η νεκροψία-νεκροτομή θα δείξει τα ακριβή αίτια του θανάτου της.    Σύμφωνα με ρεπορτάζ της ΕΡΤ, οι συγγενείς της 29χρονης  έκαναν λόγο για βίαιη συμπεριφορά του συζύγου και εντάσεις στο σπίτι. Ωστόσο, επισήμως, τίποτα δεν είχε καταγγελθεί στη Αστυνομία.    Όπως αναφέρει το ίδιο ρεπορτάζ, για τρεις ώρες μετά το συμβάν η 29χρονη παρέμενε στο σπίτι της με τους συγγενείς της να προσπαθούν μόνοι τους να τη συνεφέρουν, προτού τελικά μεταφερθεί στο νοσοκομείο. Κατά τη διάρκεια των τριών ημερών νοσηλείας της, ο σύζυγός της κλήθηκε στο αστυνομικό τμήμα προκειμένου να περιγράψει τι ακριβώς συνέβη. Χθες, όταν έμαθε για το θάνατο της γυναίκας του, εξαφανίστηκε για κάποιες ώρες. "" "" Νέα γυναικοκτονία 29χρονης στην Αλεξανδρούπολη: Την ξυλοκόπησε ο σύζυγος, κατέληξε μετά από ρήξεις οργάνων"" ""2022-01-08 17:33:05.818805""",178,Γυναικοκτονία,1,207,2022-01-10T12:18:13.642982Z,2022-01-10T12:18:13.643023Z,5.523
"""Ο Αλέξης Τσίπρας κατηγορεί την κυβέρνηση για «υπεκφυγή» σχετικά με την τροπολογία του ΣΥΡΙΖΑ για την αναγνώριση του όρου «γυναικοκτονία».    «Πριν από λίγες μέρες η ΝΔ απέρριψε την τροπολογία μας για τη θεσμική αναγνώριση του όρου """"γυναικοκτονία"""" με την υπεκφυγή πως θα σύστηνε νομοπαρασκευαστική Επιτροπή για την ενδοοικογενειακή βία», έγραψε ο πρόεδρος του ΣΥΡΙΖΑ σε ανάρτησή του στα μέσα κοινωνικής δικτύωσης, με αφορμή την 14η γυναικοκτονία στην χώρα φέτος, που  έγινε γνωστή τα ξημερώματα της Δευτέρας.    «Δεν θα έπρεπε να χωρούν πολιτικές αντιδικίες όταν βιώνουμε με δραματικό τρόπο, καθημερινά πλέον, τα αποτελέσματα της έμφυλης βίας», πρόσθεσε ο Αλέξης Τσίπρας και ανακοίνωσε πως ο ΣΥΡΙΖΑ-ΠΣ θα επανακαταθέσει τη σχετική τροπολογία.   «Δεν αρκεί ο αποτροπιασμός και η οργή. Είναι η ώρα της δράσης, έχουμε ήδη αργήσει. Και η αναγνώριση της γυναικοκτονίας από την Πολιτεία οφείλει να είναι μόνο η αρχή, για την πάταξη της πατριαρχίας, του σεξισμού και όλων των γενεσιουργών αιτιών της έμφυλης βίας».   «Περιμένω από τον κ. Μητσοτάκη να αναγνωρίσει το λάθος του και να σταθεί στο ύψος των περιστάσεων» καταλήγει ο Αλέξης Τσίπρας."" "" Τσίπρας: Επανακαταθέτουμε την τροπολογία για τη θεσμική αναγνώριση του όρου «γυναικοκτονία»"" ""2022-01-08 17:33:05.818805""",177,Γυναικοκτονία,1,206,2022-01-10T12:18:07.882143Z,2022-01-10T12:18:07.882178Z,6.381
"""Μία σπάνια και συγκινητική κατάθεση ψυχής έκανε η μητέρα της δολοφονημένης Γαρυφαλλιάς, Αλέκα Ψαράκου, μιλώντας στην εκπομπή της Ιωάννας Παλιοσπύρου που, και η ίδια, είχε δεχθεί επίθεση με βιτριόλι.    Οι δύο γυναίκες συνδέονται τους τελευταίους μήνες με στενή επικοινωνία και η μητέρα της 26χρονης που δολοφονήθηκε από τον σύντροφό της είχε μία εγκάρδια συζήτηση με την Ιωάννα Παλιοσπύρου, στο podcast της τελευταίεας. «Δεν θα της άρεσε να είμαι εδώ τώρα να μιλάω, αλλά ο τρόπος που έφυγε, δεν είναι καθόλου ταπεινός, και όλα αυτά που γίνονται εκ μέρους μου για την Γαρυφαλιά, με τα αδέρφια και τον άντρα μου, είναι για εμάς φόρος τιμής. Την κρατάμε έτσι ζωντανή.»   Ιωάννα Παλιοσπύρου: Το καλό που κάνεις με το να μιλάς, να το συζητάς και να βγαίνεις μπροστά, το καλό που κάνεις σε άλλες μαμάδες ή σε άλλα κορίτσια, ή και σε άλλα αγόρια, ... νομίζω θα σε χειροκροτούσε.   «Όντως, της αρέσει πάρα πολύ, τη νιώθω δίπλα μου και βλέπω και πολύ ωραία όνειρα μαζί της (...) Τη φαντάζομαι πολύ φωτεινά (...) και στα όνειρά μου έρχεται πάντα χαμογελαστή και με αγκαλιάζει» είπε η κα Ψαράκου, και μοιράστηκε τον αντίκτυπο που έχει η επικοινωνία της με άλλες γυναίκες «Έχω μιλήσει με πολλές μαμάδες που έχουν χάσει τα κορίτσια τους και τα αγόρια τους έτσι άδικα (...) Είναι πάρα πολλά τα μηνύματα από τα νέα παιδιά, εφήβους ή και συνομήλικα με τα παιδιά μου. Τα περισσότερα είναι κορίτσια, μου στέλνουν μηνύματα χωρίς να τα ξέρω και μου λένε «είσαι η μαμά μας συνέχισε αυτό που κάνεις μας δίνεις πολύ μεγάλη δύναμη να αντιμετωπίσουμε τις δυσκολίες».    «Να μιλήσουμε με τις οικογένειες των δολοφόνων»   «Νιώθεις καθόλου ότι αρχίζει να αλλάζει κάτι με αφορμή τη Γαρυφαλλιά και τις άλλες κοπέλες και όλες αυτές τις οργανώσεις;» ρώτησε η Ιωάννα Παλιοσπύρου.    «Νομίζω πως κάτι πάει να γίνει, βλέπω ένα φως, αλλά είμαστε πολύ πίσω ακόμα. Πρέπει να γίνουν δραστικά πράγματα και από την κοινωνία και από την οικογένεια και την εκπαίδευση, τη νομοθεσία, τη δικαιοσύνη. Δηλαδή όλα μαζί. Κι όταν βγαίνεις μπροστά κάτι θα κερδίσεις πάντα, κάτι θα ακουστεί. Γιατί από πίσω είναι μια πολύ μεγάλη αδικία. Μετράμε τώρα 18 γυναικοκτονίες στην Ελλάδα και από πίσω βρίσκονται και 18 δολοφόνοι, δεν είναι μόνο οι γυναίκες, είναι και οι δολοφόνοι.    Δηλαδή κάποιος πρέπει να πάει και σε αυτές τις οικογένειες και να πει, ελάτε εδώ, πρέπει να κάτσουμε κάτω και να αναλογιστούμε τι έχει πάει στραβά για να βγει ένας δολοφόνος από μία οικογένεια. Αυτό βέβαια είναι πολύ προχωρημένο το σενάριο αλλά θεωρώ ότι θα έχει και μία ουσία. Δεν έχει ουσία να έρθω εγώ και να πω για την Γαρυφαλλιά τι παιδί είναι. Όλοι είδαμε τι παιδί είναι η Γαρυφαλλιά. Πρέπει να ψάξουμε από την απέναντι όχθη να δούμε γιατί αυτός ο άνθρωπος, που ο θεός να τον κάνει άνθρωπο, έκανε αυτή την πράξη που έκανε. Από εκεί πρέπει να ξεκινήσει. Και κάτι που ακούω και με στεναχωρεί είναι «γιατί δεν έφυγε;» - πόσες φορές το έχουμε ακούσει; Και βλέπουμε γυναίκες που έχουν φύγει και τις έχουν βρει και τις έχουν σκοτώσει. Όπως έγινε και με την Ντόρα πολύ πρόσφατα στην Ρόδο. Έφυγε η κοπέλα και πήγε έξω από το σπίτι της και την πυροβόλησε. Έφυγε. Το θέμα δεν είναι να φύγει. Το θέμα είναι να λυθεί και ένας τοξικός άνθρωπος. Αυτός ο τοξικός άνθρωπος να βοηθηθεί. Και μόνο μέσα από την οικογένεια μπορεί. Γιατί βλέπω ότι οι οικογένειες τα κουκουλώνουν αυτά τα πράγματα αντί να βρουν λύσεις.»   Η μητέρα της νέας Γαρυφαλλιάς, περιέγραψε πως ξεκίνησε η ιδέα του «Γίνε Άνθρωπος» με αφορμή την γυναικοκτονία της κόρης της, μαζί με την Κέλλυ Ιωάννου, μια οικογενειακή φίλη.   «Όταν συμβαίνει πολύ κοντά σου, δεν μπορείς να το αντέξεις. Της είπα δεν γίνεται, όχι άλλη Γαρυφαλλιά, όχι άλλο κορίτσι να πάει χαμένο, ούτε άλλη μάνα να βρεθεί στη θέση μου, κάτι πρέπει να κάνουμε». Έτσι υλοποιήθηκε αυτή η ιδέα, και είναι πραγματικά ένα πολύ ωραίο site που μπορείς να διαβάσεις ενημερωτικά άρθρα, μπορείς να ζητήσεις βοήθεια, γίνονται και διάφορες δράσεις με θέματα τη βία γενικά»   Η μητέρα της δολοφονημένης φοιτήτριας αναφέρθηκε ειδικά σε μία κοπέλα που συμμετείχε στο συνέδριο. «Δεν την γνώριζα, δεν ήρθε εκεί να μου μιλήσει, μου έστειλε μετά ένα πολύ ωραίο μήνυμα, ότι έχει περάσει κι αυτή κάποια δυσκολία στη ζωή της, κι ότι πραγματικά της δίνω τόση πολλή δύναμη που άρχισε να βγαίνει πιο πολύ από το σπίτι της. Και όλα αυτά, με κάνουν να λέω «ντάξει κάνω κάτι που δεν γίνεται μάταια. Κάποιος ακούει, κάποιος βλέπει, κάποιος παίρνει δύναμη, προσπαθώ την απουσία της κόρης μου να την κάνω ουσία.» Κι έτσι την κρατάω ζωντανή, για μένα. Είναι φόρος τιμής».   "" "" Μητέρα Γαρυφαλλιάς: Πρέπει να μιλήσουμε στις οικογένειες των γυναικοκτόνων, να δούμε τι πήγε στραβά"" ""2022-01-08 17:33:05.818805""",176,Γυναικοκτονία,1,205,2022-01-10T12:18:01.234950Z,2022-01-10T12:18:01.234987Z,8.796
"""Αντιδράσεις προκάλεσε ο Μητροπολίτης Σερβιών και Κοζάνης, Παύλος, που έκλεισε τη σημερινή λειτουργία για τα Θεοφάνεια με φραστική επίθεση σε γυναίκες: «Δε μου λέτε εσείς οι γυναίκες δε μπορείτε να κλείσετε τα στόματά σας; Πώς τις αντέχετε ήθελα να 'ξερα».   Κατά τη διάρκεια του σημερινού κηρύγματός του και αφού ανέφερε ότι σε άλλα γηροκομεία ανά την Ελλάδα έχουν καταγραφεί δεκάδες κρούσματα, ενώ στο δικό τους δεν υπάρχει απολύτως κανένα, ακούστηκε ξαφνικά ένας θόρυβος μέσα στην εκκλησία. «Θα τα γκρεμίσετε όλα, δεν θα αφήσετε τίποτα! Όλοι να φύγετε πρώτοι, ε δεν γίνεται! Τι να πεις κύριε Δήμαρχε, Έλληνες είμαστε… δεν έχουμε ησυχία» μονολόγησε από το βήμα του ναού ο Μητροπολίτης, ενώ όλοι αναρωτιόντουσαν τι συνέβαινε.   «Το παραμύθι 200 χρόνια τώρα ότι η εκκλησία έχει....» ξεκίνησε να λέει ο Μητροπολίτης για να απευθυνθεί φανερά ενοχλημένος από τον θόρυβο στις γυναίκες, που βρισκόταν στο βάθος του ναού. «Δε μου λέτε εσείς οι γυναίκες δεν μπορείτε να κλείσετε τα στόματά σας; Πώς τις αντέχετε ήθελα να ήξερα; Πώς τις αντέχετε;» αναρωτήθηκε.   Τα τοπικά μέσα σχολίασαν το «Πώς τις αντέχετε;» κάνοντας λόγο για νέο «παραλήρημα», μόλις λίγους μήνες μετά τις εμπρηστικές δηλώσεις του ίδιου μητροπολίτη, τον περασμένο Οκτώβριο, που είχε ταχθεί κατά του όρου γυναικοκτονία συμβουλεύοντας, εμμέσως πλην σαφώς τις γυναίκες να έχουν το στόμα τους κλειστό.    «Φτιάξαμε έναν καινούριο όρο εμείς οι Έλληνες για τις γυναίκες, για να τις εμπαίζουν και αυτές το πιστεύουν. Γυναικοκτονία, λέει. Πού να ακουστεί στον νομικό ποινικό κόσμο ανά την οικουμένη και να γελάσει ή μάλλον να καγχάσει. Γυναίκα δεν είσαι άνθρωπος; Είσαι άνθρωπος, εικόνα του Θεού. Αφού δεν είσαι άνθρωπος τι είσαι; (....) Μου λένε γυναίκες πως, σεβασμιότατε, οι άντρες μας πολλές φορές μας ταπεινώνουν. Στο χέρι σας είναι να μεταδώσετε, να μεταγγίσετε αυτό που είστε. Έλεγαν οι μανάδες μας, ακούστε παιδιά μου, εμείς οι γυναίκες ό,τι θέλουμε κάνουμε, αρκεί σε κάποια στιγμή να έχουμε το στόμα μας κλειστό και μετά θα γίνει αυτό που εμείς θέλουμε. Έχει δύναμη η γυναίκα, γιατί έχει αισθήματα που δεν έχει ο άνδρας», σημείωνε τότε.        "" "" Μητροπολίτης Κοζάνης: «Εσείς οι γυναίκες δε μπορείτε να κλείσετε τα στόματά σας;» - Αντιδράσεις"" ""2022-01-08 17:33:05.818805""",175,Γυναικοκτονία,1,204,2022-01-10T12:17:52.189910Z,2022-01-10T12:17:52.189942Z,20.59
"""Στην Ελλάδα του 2022 και παρά τον πρωτοφανή αριθμό δολοφονιών γυναικών λόγω του φύλου τους, η δημόσια συζήτηση για το αν πρόκειται για γυναικοκτονίες ή ανθρωποκτονίες καλά κρατεί.   Πολλοί εξακολουθούν να εξεγείρονται για τον όρο «γυναικοκτονία» με το επιχείρημα πως η γυναίκα είναι άνθρωπος, άρα καλύπτεται από τον όρο - «ομπρέλα» της ανθρωποκτονίας.    Αν, ωστόσο, εξετάσει κανείς την αφετηρία και το προφίλ των εγκλημάτων αυτών, γίνεται εύκολα κατανοητό γιατί είναι απαραίτητη η διαφοροποίηση, η αναγνώριση και η ένταξη του όρου «γυναικοκτονία» στο ελληνικό δικαιικό σύστημα.    Το 2021 ήταν θλιβερό από πολλές απόψεις, αλλά τραγικότερο όσον αφορά τις επιπτώσεις της έμφυλης βίας. 18 γυναίκες. Γυναίκες λίγων δεκαετιών, γυναίκες μητέρες, σύντροφοι, ερωμένες δολοφονήθηκαν από συζύγους και συντρόφους, κτητικούς, ζηλόφθονους και βίαιους, ίσως κάποιες φορές υπεράνω υποψίας. Και δεν ήταν μόνο η μαζικότητα, αλλά και ο φρικώδης τρόπος θανάτου των γυναικών που έπεσαν θύματα ανθρώπων που αγαπούσαν κι εμπιστεύονταν.    Κάθε φορά που ακόμη ένα θύμα προστίθετο στη μακάβρια λίστα του 2021, τα ερωτήματα γίνονταν και πιο επιτακτικά. Μόνο φέτος; Γιατί φέτος; Υπήρχαν και τα περασμένα χρόνια γυναικοκτονίες σε τέτοια συχνότητα; Ή μήπως οι καιροί πολιτικής ορθότητας επιβάλλουν πλέον την ορατότητα των θυμάτων και κυρίως των θυτών τους;    «Το ζήτημα της νομικής αναγνώρισης του όρου γυναικοκτονία είναι πολλαπλώς σημαντικό και αναγκαίο. Ανεξάρτητα από τη διαφοροποίηση που μπορεί να επιφέρει κατά την επιμέτρηση της ποινής του εκάστοτε δράστη, υπάρχει μία αδιαμφισβήτητη αυταξία στη σύμπνοια του δικαίου με την πραγματικότητα: εν προκειμένω στην ακριβή καταγραφή στον νόμο του φαινομένου κατά το οποίο μία γυναίκα ή ένα κορίτσι δολοφονείται από πρόθεση επειδή είναι γυναίκα» αναφέρει, μεταξύ άλλων πολλών, η Μαρίνα Φαρμακίδη, δικηγόρος της εννεαμελούς Νομικής Υπηρεσίας του Κέντρου «Διοτίμα».     Στις 17 Ιανουαρίου η 54χρονη Βασιλική, μητέρα τριών παιδιών, βρέθηκε νεκρή μέσα σε σπίτι, στα Μεσκλά Χανίων. Είχε καταλήξει από καταπληξία λόγω ακατάσχετης αιμορραγίας μετά τις 14 μαχαιριές που της κατέφερε ο 48χρονος σύντροφός της.    Στις 5 Απριλίου ένας 31χρονος που δεν μπορούσε να αποδεχτεί τον χωρισμό παραβίασε τα περιοριστικά μέτρα, σκοτώνοντας με μαχαίρι την 28χρονη πρώην σύζυγό του και τον αδερφό της, 30 χρόνων. Ο δράστης που κρατείται στην ψυχιατρική πτέρυγα του Κορυδαλλού φέρεται να απειλούσε καιρό τη γυναίκα, η οποία τον φοβόταν.    Στις 11 Μαΐου η δολοφονία της 20χρονης Καρολάιν Κράουτς, την οποία οι αστυνομικοί βρήκαν νεκρή με το 11 μηνών μωρό της πάνω της, σόκαρε το πανελλήνιο. Επί πέντε εβδομάδες αναζητούνταν από τις αρχές οι δράστες που είχε υποδείξει ο 32χρονος σύζυγός της. 37 ημέρες μετά συνελήφθη ως ύποπτος ο Μπάμπης Αναγνωστόπουλος, ο οποίος ομολόγησε την πράξη του.    Υπήρξε «πεντάλεπτης διάρκειας ασφυκτικού πνιγμού του θύματος, εκ των προτέρων μεθόδευση της παύση της λειτουργίας της κάμερας ασφάλειας της οικίας, αιφνιδιασμός του ανύποπτου θύματος, εξ αρχής σκηνοθεσία της σε βάρος του ληστείας και προσχεδιασθείσα προσπάθεια παραπλάνησης των διωκτικών αρχών» αναφέρει, μεταξύ άλλων, η πολυσέλιδη εισαγγελική πρόταση.    Στις 3 Ιουνίου εντοπίστηκε από διερχόμενους έξω από το σπίτι της αιμόφυρτη και βαριά τραυματισμένη η 64χρονη Ελένη, μετά από επίθεση από τον εν διαστάσει 75χρονο σύζυγό της. Λίγο μετά τη μεταφορά της στο νοσοκομείο υπέκυψε στα κρανιοεγκεφαλικά τραύματά της.    Τον επόμενο μήνα, στις 16 Ιουλίου, δολοφονήθηκε μετά από έντονο διαπληκτισμό με τον σύντροφό της, με τον οποίο βρισκόταν για διακοπές στη Φολέγανδρο, η 26χρονη Γαρυφαλλιά. «Ήταν η κακιά στιγμή, χάλασε η φάση» φέρεται να είπε αρχικά ο δράστης. Όμως, όπως προέκυψε από την ιατροδικαστική έκθεση, οι τελευταίες στιγμές της Γαρυφαλιάς ήταν μαρτυρικές, καθώς ο δράστης τη χτύπησε, την έσυρε στα βράχια και στη συνέχεια την πέταξε στη θάλασσα, ενώ ήταν ακόμα ζωντανή.   Λίγες ημέρες μετά, στις 30 Ιουλίου, η 31χρονη Ανίσα, μητέρα ενός παιδιού, πέφτει νεκρή από τον σύζυγό της που της καταφέρει πολλαπλές μαχαιριές μέσα στο σπίτι τους στη Δάφνη. Ο 39χρονος παραδίδεται στην Αστυνομία, ομολογώντας και ισχυριζόμενος πως η γυναίκα του διατηρούσε εξωσυζυγικές σχέσεις.    Μόλις τέσσερις ημέρες μετά η 43χρονη Μαρία από τη Σωτηρίτσα Λάρισας δέχεται επτά σφαίρες σε κεφάλι και θώρακα από τον εν διαστάσει σύζυγό της. Ο 54χρονος φέρεται να ηχογράφησε τη δολοφονία στο κινητό του.   Στις 8 Αυγούστου η 47χρονη Σταυρούλα έπεσε νεκρή μετά τον πισώπλατο πυροβολισμό του 49χρονου γείτονά της που διατηρούσε διπλανό κατάστημα. Μετά την πράξη του ο δράστης έστρεψε το όπλο του στον εαυτό του και αυτοκτόνησε. Σύμφωνα με πληροφορίες, επρόκειτο για έγκλημα πάθους καθώς η 47χρονη τον είχε απορρίψει.    Τον ίδιο μήνα, στην τρίτη γυναικοκτονία του Αυγούστου, μια 55χρονη γυναίκα από τη Γεωργία, αφού ξυλοκοπήθηκε, μαχαιρώθηκε θανάσιμα από τον σύντροφό της στο διαμέρισμά της στη Θεσσαλονίκη. Σύμφωνα με μαρτυρία φίλης τού θύματος, η 55χρονη είχε ζητήσει στον 48χρονο να χωρίσουν λόγω συμπεριφοράς και εθισμών του. Λίγες ημέρες μετά ο Γεωργιανός βρέθηκε κρεμασμένος με τον επίδεσμο που είχε στο χέρι του, στη Γενική Αστυνομική Διεύθυνση Θεσσαλονίκης όπου κρατούνταν.   Την 1η Σεπτεμβρίου αποκαλύφθηκε στην αυλή του σπιτιού της στην Κυπαρισσία το τσιμεντωμένο πτώμα μιας 42χρονης που αγνοείτο επί επτά μήνες. Για το έγκλημα συνελήφθη ο 39χρονος πρώην σύντροφός της που είχε διαφύγει στη Ρουμανία και ο οποίος αρνείται την ενοχή του.    Στις 22 του ίδιου μήνα η 31χρονη Δώρα έπεσε νεκρή στη Ρόδο από τα πυρά με καραμπίνα τού πρώην συντρόφου της. Στη συνέχεια, ο 40χρονος έδωσε τέλος στη ζωή του. Σε σημείωμα που είχε αφήσει, έγραφε, μεταξύ άλλων, «χωρίς την καλή μου δεν έχει νόημα να ζω».   Οκτώ ημέρες μετά, στην περιοχή Βερβερόντα Αργολίδας, ένας 78χρονος στραγγάλισε την 75χρονη σύζυγό του. Ενημέρωσε για την πράξη του την Αστυνομία, η οποία όταν έφτασε στο σπίτι τους, βρήκε και τον ίδιο νεκρό. «Υπαίτιος είμαι εγώ, η γυναίκα μου έπασχε από Αλτσχάιμερ» έγραφε το σημείωμα τού δράστη.    Στις 30 Οκτωβρίου η 48χρονη Νεκταρία, μητέρα τεσσέρων παιδιών, έπεσε νεκρή από τον εν διαστάσει σύζυγό της, ο οποίος εμβόλισε με τη μηχανή του το αυτοκίνητό της και στη συνέχεια την κυνήγησε στο πάρκινγκ ξενοδοχείου όπου είχε πάει για δουλειά και τη μαχαίρωσε μέχρι θανάτου. Ο δράστης στη συνέχεια κατέφυγε σε γκρεμό απειλώντας να πέσει. Λίγες ώρες μετά συνελήφθη.    «Παιδιά, σκότωσα τη γυναίκα μου» φέρεται να είπε κατά την παράδοσή του στους αστυνομικούς ο 49χρονος Αρμένιος ο οποίος κατέφερε 23 μαχαιριές στην 48χρονη σύζυγό του, σύμφωνα με τον ιατροδικαστή. Ο ίδιος υποστήριξε στην απολογία του πως «η σύζυγος είχε εξωσυζυγική σχέση».   Στις 5 Δεκεμβρίου, στον Βλαχιώτη Λακωνίας, 40χρονος στραγγάλισε την 36χρονη σύζυγό του μετά από καυγά και ενώ τα παιδιά τους κοιμούνταν στο διπλανό δωμάτιο. «Τσαντίστηκα όταν με έβρισε, την έπιασα από τον λαιμό και την έπνιξα», φέρεται να υποστήριξε στους αστυνομικούς.    Στις 9 Δεκεμβρίου κατέληξε, μετά από μέρες νοσηλείας στο νοσοκομείο Αλεξανδρούπολης, η 29χρονη Τζερβιέ. Λίγες μέρες πριν έφτασε εσπευσμένα στα Επείγοντα λέγοντας πως είχε πέσει από τις σκάλες. Υποβλήθηκε σε τέσσερα χειρουργεία λόγω ρήξης σπλήνας και ήπατος. Ο σύζυγός της συνελήφθη και προφυλακίστηκε για την κατηγορία ανθρωποκτονίας από πρόθεση.    Στις 14 Δεκεμβρίου, νεκρή από τρεις πυροβολισμούς με κυνηγετικό όπλο έπεσε 55χρονη μέσα σε ζαχαροπλαστείο στη Νέα Μάδυτο Θεσσαλονίκης. Αν και αρχικά θεωρήθηκε δράστρια η πεθερά της, αποδείχτηκε πως τη σκανδάλη πάτησε ο εν διαστάσει σύζυγός της.      Οι 17 αυτές περιπτώσεις και η ευτυχής έκβαση με την προνοητικότητα των αστυνομικών μιας 18ης (όταν αστυνομικοί αφόπλισαν και συνέλαβαν 39χρονο που στις 18 Δεκεμβρίου επιτέθηκε και τραυμάτισε με αιχμηρό αντικείμενο την 38χρονη μητέρα του παιδιού τους, αφού προηγουμένως αποπειράθηκε να τη βιάσει) αποτελούν την πιο κραυγαλέα υπενθύμιση πως σε καιρούς χαλεπούς, οικονομικά δυσχερείς και με την επιπλέον πίεση της πανδημίας, η ενδοοικογενειακή βία είναι παρούσα και όλο και πιο συχνά καταλήγει στο έγκλημα.    Η κ. Φαρμακίδη εξηγεί γιατί ο όρος πρέπει να αναγνωριστεί και γιατί είναι ψευδοεπιχείρημα το ότι η ανθρωποκτονία τιμωρείται ήδη με την ποινή της ισόβιας κάθειρξης στον Ποινικό μας Κώδικα. Η ίδια δίνει τα φώτα της για το γιατί φέτος εκδηλώθηκε με τέτοια μαζικότητα το φαινόμενο και τι ρόλο παίζει η δημοσιοποίηση των εγκλημάτων στην αποτροπή τους.   — Γιατί γυναικοκτονία κι όχι ανθρωποκτονία; Είναι ζήτημα ηθικό, ποινικό, πρακτικό; O όρος γυναικοκτονία είναι ένας όρος που προέρχεται από τις κοινωνικές επιστήμες, η αναγκαιότητα χρήσης του οποίου, τις τελευταίες δεκαετίες, έχει αρχίσει να κερδίζει έδαφος σε θεσμικό και νομοθετικό επίπεδο τόσο σε διεθνείς οργανισμούς, όσο και στην Ευρωπαϊκή Ένωση και την Κοινωνία των Πολιτών.   Το 2012 ο Παγκόσμιος Οργανισμός Υγείας υιοθέτησε τον όρο γυναικοκτονία, ορίζοντάς τον ως εξής: «Γυναικοκτονία είναι η ανθρωποκτονία από πρόθεση γυναικών επειδή είναι γυναίκες – με ευρύτερους ορισμούς να περιλαμβάνουν κάθε ανθρωποκτονία γυναίκας ή κοριτσιού. Η γυναικοκτονία συνήθως διαπράττεται από άντρες αλλά κάποιες φορές συνεργούν και γυναίκες, συνήθως μέλη της ίδιας οικογένειας. Στις περισσότερες περιπτώσεις την γυναικοκτονία διαπράττει ο σύντροφος ή πρώην σύντροφος που συνήθως είχε και μακρόχρονη κακοποιητική συμπεριφορά, απειλούσε, κακοποιούσε ή/και εκφόβιζε τη γυναίκα, η οποία πολύ συχνά βρίσκεται σε θέση φυσικής ή/και οικονομικής αδυναμίας σε σχέση με αυτόν».   Το ζήτημα της νομικής αναγνώρισης του όρου γυναικοκτονία είναι πολλαπλώς σημαντικό και αναγκαίο. Ανεξάρτητα από τη διαφοροποίηση που μπορεί να επιφέρει κατά την επιμέτρηση της ποινής του εκάστοτε δράστη, υπάρχει μία αδιαμφισβήτητη αυταξία στη σύμπνοια του δικαίου με την πραγματικότητα: εν προκειμένω στην ακριβή καταγραφή στον νόμο του φαινομένου κατά το οποίο μία γυναίκα ή ένα κορίτσι δολοφονείται από πρόθεση επειδή είναι γυναίκα.   Είτε δεχθούμε ότι η νομοθεσία πηγάζει από την ηθική της ορθότητα ή τη λογική της αναγκαιότητα είτε δεχθούμε ότι το δίκαιο αντιστοιχεί στις κοινωνικές συνθήκες της εποχής, ο όρος γυναικοκτονία παρίσταται ηθικά, λογικά και πραγματικά-πραγματολογικά ορθό να εισαχθεί στο δίκαιό μας.   Εξάλλου, η έννοια της έμφυλης βίας αποτυπώνεται ήδη σε πολλά διεθνή νομικά κείμενα, με προεξάρχουσα τη Σύμβαση της Κωνσταντινούπολης, την οποία έχει κυρώσει η Ελλάδα, και υπ' αυτή την έννοια η εκ δόλου δολοφονία μίας γυναίκας λόγω του φύλου της δεν συνιστά παρά την με έμφυλο πρόσημο κορύφωση μίας σειράς άλλων έμφυλων βίαιων πράξεων εις βάρος της.   Η επιστήμη του δικαίου αναζητά την αλήθεια σε σχέση με το τι, το πώς και το γιατί, δομείται πάνω στην αναζήτηση αυτήν και δεν μπορεί να εθελοτυφλεί μπροστά στο «γιατί» των δολοφονιών των γυναικών, το οποίο έγκειται στο ότι τελούνται για να πλήξουν την ανθρώπινη υπόσταση και αξιοπρέπεια της γυναίκας. Είναι εμφανές και αδιαμφισβήτητο από την εκτίμηση των περιστάσεων όλων ανεξαιρέτως αυτών των εγκλημάτων ότι τα κίνητρά τους είναι έμφυλα. Εξάλλου, επειδή ακριβώς η αρχή της ισότητας των δικαιωμάτων των δύο φύλων διαπνέει το δίκαιό μας σε πολλές άλλες εκφάνσεις του, η επιφυλακτικότητά του να εντάξει στο εννοιολογικό του οπλοστάσιο την εντονότερη σε απαξία εκδήλωση της κατάλυσης της ισότητας των δύο φύλων, τη γυναικοκτονία, είναι τυπική και όχι ουσιαστική.   Τέλος, ο νόμος πρέπει να περιγράφει, λαμβάνοντας μία όσο το δυνατόν πιο κυριολεκτική, απέναντι στην κρατούσα γλώσσα και πραγματικότητα, διάσταση αλλά και να συμβολίζει, λαμβάνοντας μία όσο το δυνατόν πιο σημαίνουσα διάσταση απέναντι στα επιμέρους σημαινόμενα κοινωνικά φαινόμενα. Είναι λοιπόν και αυτές οι δύο λειτουργίες του που τον καλούν να μην απέχει πλέον από την υιοθέτηση του όρου γυναικοκτονία.   Επομένως το επιχείρημα ότι η ανθρωποκτονία τιμωρείται ήδη με την ποινή της ισόβιας κάθειρξης στον Ποινικό μας Κώδικα και ότι παρέλκει η πρόβλεψη της γυναικτονίας είναι ψευδοεπιχείρημα και για τον επιπρόσθετο λόγο ότι στον νόμο τιμωρούνται διάφορα αδικήματα με παρεμφερείς τρόπους, όντας το ένα παραλλαγή ή διάκριση του άλλου χωρίς να απαιτείται να συγχωνευθούν αυτά τα αδικήματα σε ένα.   Μάλιστα υπό κάποιες συνθήκες τέλεσης ενός εγκλήματος (κατάχρηση εξουσίας ή σχέσης εμπιστοσύνης από την πλευρά του δράστη) επιβάλλεται η διαφορετική ποινική μεταχείρισή του. Γιατί να μη θεωρηθεί και η βαρύτερη τιμώρηση της γυναικοκτονίας επιβεβλημένη, όταν με αυτήν πλήττονται δύο προστατευόμενα έννομα αγαθά, της ζωής και του δικαιώματος των γυναικών να απολαμβάνουν μία ζωή χωρίς διακρίσεις και ταυτοχρόνως διασαλεύεται σε έναν απόλυτο βαθμό (γυναίκα που δολοφονείται μπροστά στα παιδιά της, γυναίκα που δολοφονείται έχοντας υποστεί χρόνια βία) η οικογενειακή και κοινωνική ζωή;    Άλλωστε, στην πράξη, το έγκλημα της ανθρωποκτονίας, τιμωρείται με μειωμένη ποινή λόγω των ελαφρυντικών περιστάσεων που αναγνωρίζονται από το δικαστήριο. Επομένως, ο δράστης συχνά τιμωρείται με μικρότερη ποινή, κάτι που καταδεικνύει την αναγκαιότητα εισαγωγής του εγκλήματος της γυναικοκτονίας.   Η εισαγωγή στον Π.Κ. αυστηρότερων ποινών σε περιπτώσεις γυναικοκτονιών θα μπορούσε να γίνει με διαφόρους τρόπους. Η ένταξη αυτή θα μπορούσε να γίνει είτε προσθέτοντας ως βάση διακρίσεως στο άρθρο 81Α του Π.Κ. τη διάκριση λόγω φύλου, είτε εισάγοντας επιβαρυντική περίσταση απευθείας στο άρθρο 299 Π.Κ.   Από την άλλη, και στο υπάρχον πλαίσιο θα μπορούσε να αναπτυχθεί μία νομολογία η οποία θα ενέτασσε στο πλαίσιο της επιμέτρησης της ποινής –άρθρο 79 Π.Κ.– τον παράγοντα της έμφυλης βίας. Πέρα από τις πρακτικές συνέπειες ενός τέτοιου μέτρου, αναμφισβήτητα η εισαγωγή επιβαρυντικής περίστασης υποδηλώνει την αναγνώριση του φαινομένου και αποκτά και συμβολικό χαρακτήρα.   Σε ένα περαιτέρω πρακτικό επίπεδο, σύμφωνα με το Ευρωπαϊκό Ινστιτούτο για την ισότητα των φύλων (EIGE), η έλλειψη αναγνώρισης της γυναικοκτονίας ως διακριτού αδικήματος στον ποινικό δίκαιο ενός κράτους, καθώς και η έλλειψη νομικού ορισμού της, συνεπάγονται τη μη ορθή αποτύπωση του μεγέθους αλλά και των μορφών της στα στατιστικά στοιχεία του κράτους αυτού.   Στη «Διοτίμα» προσπαθούμε να αναδείξουμε το θέμα αυτό και στο επίπεδο του δικαιακού μας συστήματος, ώστε να καταγράφονται επισήμως τέτοια περιστατικά ως γυναικοκτονίες, αλλά και να αντιμετωπίζονται αρμοδίως από τις δικαστικές Αρχές.   — Γιατί πιστεύετε πως υπάρχουν τέτοιες αντιδράσεις από θεσμικούς παράγοντες απέναντι στον όρο αυτόν; Οι αντιδράσεις είναι τυπικές και δεν σχετίζονται με την ουσία του προβλήματος. Θεωρείται ότι το άρθρο 299 του Ποινικού Κώδικα περί ανθρωποκτονίας καλύπτει όλο το φάσμα εκδήλωσης της πράξεως και είναι ικανό να οδηγήσει στην αναγκαία τιμώρηση του δράστη. Υπό την έννοια αυτή ο όρος γυναικοκτονία θα είναι περιττός. Το δίκαιο σε κάποιους τομείς του επιδιώκει να είναι μινιμαλιστικό, ενώ αντιθέτως σε κάποιους άλλους κατακλύζεται από άκρατη πολυνομία. Το ποινικό και το αστικό δίκαιο εισάγουν νέους όρους με πολλή φειδώ γιατί θέλουν να διαφυλάξουν τη διαχρονική εφαρμογή τους και επιδιώκουν εντός γενικότερων κανόνων να εντάσσουν σε διαφορετικές χρονικές περιόδους και κοινωνικές συνθήκες ειδικότερες περιπτώσεις και περιστάσεις.   Δεν θέλω να πιστεύω ότι στην Ελλάδα ή στην Ευρώπη του 2021 υπάρχει, ως απόρροια πατριαρχικών αντιλήψεων, συντεταγμένη άρνηση του νομοθέτη να λάβει σαφή καταδικαστική στάση απέναντι στα εγκλήματα των γυναικοκτονιών και να τις κατονομάσει. Αν θέλουμε να είμαστε καλόπιστοι, θεωρώ ότι ο νόμος επεξεργάζεται ακόμη το κοινωνικό αυτό φαινόμενο.   Ωστόσο, στην περίπτωση των γυναικοκτονιών, λόγω της ραγδαίας αύξησής τους τα τελευταία έτη, ο νομοθέτης δεν έχει στη διάθεσή του τον χρόνο που έχει συνήθως για να προσαρμοστεί στην κοινωνική πραγματικότητα. Καλείται επίσης να προβληματιστεί από τη συστηματική δημόσια συζήτηση που γίνεται στη χώρα μας και παγκοσμίως για το επιτακτικό ζήτημα της γυναικοκτονίας.   — Η μαζικότητα των εγκλημάτων που αφορούν γυναίκες είναι φαινόμενο του 2021 (υποβοηθούμενο από την αλλαγή στάσης της κοινωνίας σε θέματα φεμινισμού/ΛΟΑΤΚΙ/μειονοτήτων κ.ο.κ); Είχαμε στο παρελθόν ανάλογο αριθμό τέτοιου είδους εγκλημάτων; Τα προηγούμενα χρόνια δεν τελούνταν τόσες γυναικτονίες και με τέτοια συχνότητα στην Ελλάδα. Ακόμη και υπό τη βάσιμη εκδοχή ότι δεν δίδονταν από το κράτος στη δημοσιότητα επίσημα στατιστικά στοιχεία, και πάλι οι αριθμοί των γυναικτονιών έχουν αυξηθεί κατακόρυφα τα τελευταία έτη.   Ως κλιμάκωση μίας χρόνιας έμφυλης βίας, οι γυναικοκτονίες αυξήθηκαν σε ποσοστό ευθέως ανάλογο προς την ενδοοικογενειακή βία, κλιμάκωση της οποίας κατά κύριο λόγο αποτελούν, η οποία «κόχλασε» στην Ελλάδα κατά την περίοδο της οικονομικής κρίσης και εντάθηκε κατά την περίοδο της πανδημίας.    Οπωσδήποτε η συνεχής δημοσιότητα, έμφαση και ανάλυση που αφιερώνεται τα τελευταία χρόνια στις γυναικοκτονίες από τα Μέσα Μαζικής Ενημέρωσης, αν και ενίοτε με αναπαραγωγή των θεαματικών γυναικοκτονιών, οδηγεί σε μία ανατροφοδότηση της έρευνας και των στατιστικών στοιχείων, μία άτυπη θεμελίωσή τους και αποτρέπει πλέον την απόκρυψή τους και τη μη περιβολή τους με την κοινωνική απαξία που τους αρμόζει.    Παρ' όλα αυτά επίσημα στοιχεία εξιχνιασμένων υποθέσεων δεν δημοσιοποιούνται από τις αρχές ετησίως και αυτό συντελεί στη δυσκολία αποτύπωσης της διάστασης του φαινομένου.   — Στατιστικά είναι οι γυναίκες που γίνονται κυρίως θύματα τέτοιων εγκλημάτων; Έχετε στοιχεία που να πιστοποιούν κάτι τέτοιο; Σύμφωνα με τα στοιχεία του ΟΗΕ, περισσότερα από 8 από τα 10 θύματα ανθρωποκτονιών που διαπράχθηκαν από συντρόφους τους το 2019 ήταν γυναίκες. «Η βία από κάποιον σύντροφο συνεχίζει να έχει δυσανάλογα βαρύ τίμημα εις βάρος των γυναικών» αναφέρεται στην σχετική έκθεση του ΟΗΕ το 2019. Τα στατιστικά στοιχεία των Ηνωμένων Εθνών συνοψίζουν τις διαπιστώσεις για το 2017, που βασίζονται σε πληροφορίες για ανθρωποκτονίες, τις οποίες παρείχαν κυβερνητικές πηγές.   Στην Ελλάδα η εκτίμηση των θυμάτων γυναικοκτονιών γίνεται μέσα από τη χρήση του άρθρου για την ανθρωποκτονία με πρόθεση (άρθ. 299 Π.Κ.) σε συνδυασμό με τον νόμο για την ενδοοικογενειακή βία (Ν.3500/2006). Η τήρηση των σχετικών στοιχείων και κυρίως η δημοσιοποίησή τους υπήρξε μέχρι πρόσφατα ελλιπής. Πλέον, υπό την επίδραση και της Σύμβασης της Κωνσταντινούπολης (σ.σ.: Η Σύμβαση της Κωνσταντινούπολης, η οποία υιοθετήθηκε από το Συμβούλιο της Ευρώπης το 2011, τέθηκε σε ισχύ το 2014 και υπογράφηκε από την Ε.Ε. το 2017, είναι το πρώτο διεθνώς νομικά δεσμευτικό κείμενο του είδους του που θέτει κριτήρια για την πρόληψη της έμφυλης βίας, την προστασία των θυμάτων και την τιμωρία των αυτουργών), δημοσιοποιούνται ορισμένα στατιστικά στοιχεία από το Παρατηρητήριο της Γενικής Γραμματείας Οικογενειακής Πολιτικής και Ισότητας των Φύλων. Η ορθή τήρηση στατιστικών στοιχείων και η διάθεση αυτών στο κοινό αποτελεί σε κάθε περίπτωση τη βάση για την αναγνώριση του φαινομένου και τη χάραξη ορθής πολιτικής.   — Έχετε στοιχεία από άλλες χώρες για το αν η αναγνώριση του όρου οδήγησε σε μείωση των γυναικοκτονιών; Στις 26 Νοεμβρίου του 2012, με αφορμή τη Διεθνή Ημέρα για την Εξάλειψη της Βίας κατά των Γυναικών (στις 25 Νοεμβρίου κάθε χρόνο) υπογράφηκε στη Βιέννη η Διακήρυξη για τη Γυναικοκτονία, γνωστή ως Διακήρυξη της Βιέννης για τη Γυναικοκτονία. Στη Διακήρυξη αναγνωρίζεται η αύξηση των γυναικοκτονιών σε παγκόσμια κλίμακα, καθώς και η ατιμωρησία των δολοφόνων – γεγονός που επιτείνει την υποταγή και την αδυναμία των γυναικών, διακινώντας το μήνυμα ότι η βία κατά των γυναικών είναι αποδεκτή και αναπόφευκτη.   Η Διακήρυξη προτρέπει τα κράτη μέλη στο πλαίσιο της υποχρεωτικότητας και της δέουσας επιμέλειας να προστατεύουν τις γυναίκες καθώς και να προβλέψουν διώξεις για τη γυναικοκτονία, λαμβάνοντας μέτρα για την πρόληψη των εγκλημάτων αυτών και παράλληλα την παροχή νομικής προστασίας, διορθωτικών μέτρων και αποζημίωσης στις επιζήσασες, σύμφωνα με τα όσα προβλέπονται από τις διεθνείς συνθήκες. Επίσης, τα μέλη καλούνται να θεσπίσουν νομοθετικά μέτρα για τη δίωξη και τιμωρία των θυτών.   Ωστόσο, λίγες χώρες έχουν μέχρι και σήμερα αναγνωρίσει νομικά τον όρο «γυναικτονία». Η πλειοψηφία των χωρών της Λατινικής Αμερικής, ανάμεσά τους η Κολομβία, η Νικαράγουα, η Βολιβία, ο Παναμάς κ.ά., έχουν θεσπίσει ένα σύνολο μέτρων τα οποία δεν περιορίζονται στην ποινικοποίηση αυτών των εγκλημάτων αλλά εστιάζουν σε τομείς όπως η πρόληψη, η προστασία, η διερεύνηση και η αποκατάσταση των θυμάτων.   Ακόμη όμως και στις χώρες αυτές δεν παρατηρείται μέχρι σήμερα αισθητή μείωση των γυναικοκτονιών, γεγονός που οφείλεται στο ότι οι βαθιά εδραιωμένες πατριαρχικές αντιλήψεις και δομές θα πρέπει να αντιμετωπισθούν από το νομικό σύστημα των χωρών αυτών με συστηματικότητα και για καιρό προκειμένου να αναφανεί κάποιο απτό αποτέλεσμα, καθώς χρονολογούνται από τη συγκρότηση των κοινωνιών αυτών.  "" "" Γυναικοκτονία κι όχι ανθρωποκτονία: Τα 17 εγκλήματα του 2021 με θύματα γυναίκες"" ""2022-01-08 17:33:05.818805""",174,Γυναικοκτονία,1,203,2022-01-10T12:17:30.800202Z,2022-01-10T12:17:30.800239Z,24.125
"""Tο ποτάμι της οργής και της αντίστασης στον συστημικό ρατσισμό και τη φυλετική αδικία δεν γυρίζει πίσω. Μπορεί η νύχτα της Τετάρτης προς Πέμπτη να κύλησε σχετικά ήρεμα μετά τα φονικά έκτροπα της Τρίτης στην ξεσηκωμένη Κενόσα του Ουισκόνσιν, όπου πυροβολήθηκε πισώπλατα την Κυριακή το τελευταίο θύμα ασύμμετρης αστυνομικής βίας στις ΗΠΑ, οι αντιρατσιστικές κινητοποιήσεις όμως στο ευρύτερο πλαίσιο του κινήματος Black Lives Matter (Οι Ζωές των Μαύρων Μετράνε) δεν κοπάζουν με τίποτα. Πώς άλλωστε όταν ανατροφοδοτούνται διαρκώς από εμπρηστικές αφορμές και νέες τεκμηριωμένες αναφορές για τους στενούς -σε βαθμό… κακουργήματος- δεσμούς μεταξύ υπέρμαχων της λευκής υπεροχής και εν ενεργεία αστυνομικών; Πέρα από τις ηχηρές και πάλι αντιδράσεις στον κόσμο του αμερικανικού αθλητισμού, οι διαδηλώσεις, οι βανδαλισμοί και οι συγκρούσεις με δυνάμεις καταστολής συνεχίστηκαν στο Πόρτλαντ του Ορεγκον αλλά και στη Μινεάπολη της Μινεσότα - θέατρο όχι μόνο της φριχτής δολοφονίας του Αφροαμερικανού Τζορτζ Φλόιντ από λευκό αστυνομικό τον Μάιο, που πυροδότησε μαχητικά συλλαλητήρια σε όλη τη χώρα και τον κόσμο, αλλά και της αυτοκτονίας την Τετάρτη Αφροαμερικανού υπόπτου για ανθρωποκτονία, που αυτοπυροβολήθηκε όταν διαπίστωσε ότι τον είχε εντοπίσει η αστυνομία… Ο Δημοκρατικός γενικός εισαγγελέας του Ουισκόνσιν, Τζος Κόουλ, δημοσιοποίησε χθες την έως τώρα επίσημη εκδοχή των αρχών, καθώς και το όνομα του λευκού ένστολου που έριξε εφτά σφαίρες -σχεδόν εξ επαφής- στην πλάτη του 29χρονου Αφροαμερικανού Τζέικομπ Μπλέικ μπροστά στα μάτια των τριών παιδιών του, αφήνοντάς τον παράλυτο από τη μέση και κάτω. Πρόκειται για τον Ράστεν Σέσκι που υπηρετεί στο αστυνομικό τμήμα της Κενόσα εδώ και εφτά χρόνια και τέθηκε μεν σε διαθεσιμότητα (όπως και οι δύο συνάδελφοί του που ήταν παρόντες στο απρόκλητα αιματηρό περιστατικό), χωρίς να έχουν απαγγελθεί όμως κατηγορίες σε βάρος του. Ο γενικός εισαγγελέας σημείωσε πως οι ένστολοι είχαν προσπαθήσει ανεπιτυχώς να ακινητοποιήσουν το θύμα με ηλεκτροσόκ από τέιζερ εξαιτίας ενός (αδιευκρίνιστου εν πολλοίς) ενδοοικογενειακού συμβάντος. Στο αυτοκίνητο όπου πυροβολήθηκε ο Μπλέικ δεν βρέθηκαν άλλα όπλα παρά ένα μαχαίρι που είχε παραδεχτεί ότι κατείχε, χωρίς το χρησιμοποιήσει όμως για να απειλήσει τους αστυνομικούς. Νέα κατακραυγή προκαλούν τα δύο μέτρα και δύο σταθμά που εφάρμοσαν εξόφθαλμα τα όργανα της τάξης έναντι του 29χρονου Αφροαμερικανού από τη μια και του 17χρονου λευκού Κάιλ Ριτενχάους από την άλλη, που συνελήφθη τελικά στη γειτονική Πολιτεία του Ιλινόις για ανθρωποκτονία από πρόθεση επειδή άνοιξε πυρ και σκότωσε δύο διαδηλωτές -ηλικίας 26 και 36 ετών- στην Κενόσα τη χαοτική νύχτα της Τρίτης, τραυματίζοντας και έναν 36χρονο. Αυτόπτες μάρτυρες και ερασιτεχνικά βίντεο επιβεβαιώνουν πως η αστυνομία απλώς άφησε τον Ριτενχάους να περάσει από μπροστά της και να φύγει με ένα τουφέκι στον ώμο, παρότι διαδηλωτές κραύγαζαν στους ένστολους να τον συλλάβουν επειδή είχε πυροβολήσει θανάσιμα ανθρώπους... Ο τοπικός σερίφης Ντέιβιντ Μπεθ απέδωσε την εξωφρενική αδράνεια των υφισταμένων του στη… μειωμένη ορατότητα και τη θολούρα που επικρατούσε εν μέσω των ταραχών. Αναγνώρισε ωστόσο πως ένοπλες πολιτοφυλακές είχαν καταφτάσει στην πόλη και περιπολούσαν αυτόκλητα στους δρόμους τις νύχτες, χωρίς να μπορεί να επαληθεύσει αν ο 17χρονος ήταν μέλος τους. Μέσα ενημέρωσης εξάλλου γνωστοποίησαν πως είχαν κυκλοφορήσει διαδικτυακά καλέσματα για συρροή παραστρατιωτικών ομάδων στην Κενόσα, με σκοπό να πάρουν τον νόμο στα χέρια τους και να περιφρουρήσουν τις περιουσίες λευκών. Με βάση ερασιτεχνικό βίντεο που επικαλείται το Associated Press, αστυνομικοί πάνω σε θωρακισμένο όχημα πετούσαν μπουκάλια με νερό σε οπλισμένους πολίτες, φωνάζοντάς τους από μεγάφωνο «Χαιρόμαστε που είστε εδώ»! Ενας από τους οπλισμένους πολίτες φαίνεται πως ήταν ο Ριτενχάους… Στα εκρηκτικά αυτά στοιχεία ήρθε να προστεθεί νέα έκθεση για τη μακροχρόνια διείσδυση ακροδεξιών παραστρατιωτικών ομάδων στην αμερικανική αστυνομία με συντάκτη τον πρώην ειδικό πράκτορα του FBI, Μάικλ Τζέρμαν, ο οποίος έχει μελετήσει και γράψει εκτενώς για το πώς οι υπηρεσίες επιβολής της τάξης στις ΗΠΑ έχουν αποτύχει να πατάξουν την απειλή εγχώριας τρομοκρατίας από την άκρα δεξιά. Οπως αναφέρει, ακραιφνείς ρατσιστές και υπέρμαχοι της λευκής υπεροχής διατηρούν στενές σχέσεις με αναρίθμητους ένστολους σε περισσότερες από δώδεκα Πολιτείες, συχνά σε γνώση των αστυνομικών τμημάτων όπου υπηρετούν. Εξ ου και η κραυγαλέα ανοχή μεγάλου μέρους της αστυνομίας έναντί τους που τους κάνει να αποθρασύνονται όλο και περισσότερο, θεωρώντας πως η βίαιη δράση τους «έχει την έγκριση της κυβέρνησης», όπως δήλωσε ο Τζέρμαν στην Guardian. Ακόμα και εσωτερικά έγγραφα του FBI, τα οποία επικαλείται η έκθεση, προειδοποιούν ευθέως πως ακροδεξιές παραστρατιωτικές ομάδες, που έχουν μπει στο μικροσκόπιό του, έχουν συχνά «ενεργούς δεσμούς» με τις υπηρεσίες επιβολής της τάξης. Χωρίς καμία αναφορά στον σακατεμένο Τζέικομπ Μπλέικ και τη μάστιγα της αστυνομικής αυθαιρεσίας με θύματα Αφροαμερικανούς, ο αντιπρόεδρος των ΗΠΑ, Μάικ Πενς, ζήτησε από το βήμα του εθνικού συνεδρίου του Ρεπουμπλικανικού Κόμματος να τερματιστεί η βία στην Κενόσα και να επιβληθεί «ο νόμος και η τάξη στους δρόμους αυτής της χώρας για κάθε Αμερικανό κάθε φυλής, θρησκεύματος και χρώματος». Προειδοποίησε δε τρομολαγνικά τους πολίτες πως «δεν θα είναι ασφαλείς» με τον Δημοκρατικό Τζο Μπάιντεν στην εξουσία. Το τραμπικό δόγμα νόμος και τάξη άλλωστε έχει γίνει προεκλογική σημαία του κόμματος, με τον Ντόναλντ Τραμπ να στέλνει απρόσκλητα εκατοντάδες ομοσπονδιακούς πράκτορες στην Κενόσα. Ο Δημοκρατικός κυβερνήτης του Ουσκόνσιν, Τόνι Εβερς, διπλασίασε από την πλευρά του σε 500 τα μέλη της Εθνοφρουράς που βρίσκονται στην πόλη για να συνδράμουν την τοπική αστυνομία. Παράλληλα πάντως το υπουργείο Δικαιοσύνης ξεκίνησε ομοσπονδιακή έρευνα για παραβίαση πολιτικών δικαιωμάτων σχετικά με τον βαρύτατο τραυματισμό του Μπλέικ, στέλνοντας στην Κενόσα πάνω από 200 μέλη του FBI και άλλων υπηρεσιών."" ""Καμιά ειρήνη χωρίς δικαιοσύνη!"" ""2022-01-08 16:37:03.454814""",173,Ανθρωποκτονία,1,202,2022-01-10T12:17:06.373805Z,2022-01-10T12:17:06.373873Z,6.624
"""Την επιβολή αυστηρών ποινών σε βάρος των αστυνομικών που κατηγορούνται για τον φόνο του Τζορτζ Φλόιντ στη Μινεάπολη σκοπεύουν να ζητήσουν οι εισαγγελείς της υπόθεσης, εξαιτίας «της ιδιαίτερης σκληρότητας» της πράξης τους και της «ευάλωτης» κατάστασης στην οποία βρισκόταν το θύμα. Επικαλούμενη πολλά επιβαρυντικά στοιχεία, η κατηγορούσα αρχή θα ζητήσει να επιβληθούν στους τέσσερις αστυνομικούς που εμπλέκονται στον φόνο του Φλόιντ ποινές «ανώτερες» από τις συνηθισμένες, σύμφωνα με τα έγγραφα που παραδόθηκαν στο δικαστήριο. Οι αστυνομικοί «καταχράστηκαν τη θέση ισχύος» στην οποία βρίσκονταν και ο πρώην αστυνομικός Ντέρεκ Σόβιν άσκησε «μη αναγκαία βία» και μάλιστα ενώπιον πολλών μαρτύρων και κυρίως παιδιών, υπογράμμισε ο εισαγγελέας Κιθ Έλισον. Ο 44χρονος Σόβιν κατηγορείται ότι στις 25 Μαΐου προκάλεσε ασφυξία στον 46χρονο Αφροαμερικανό καθώς είχε το γόνατό του πάνω στον λαιμό του Φλόιντ επί σχεδόν εννέα λεπτά, την ώρα που εκείνος ήταν ακινητοποιημένος, μπρούμυτα στο οδόστρωμα. Οι τρεις πρώην συνάδελφοί του Αλεξάντερ Κινγκ, ο Τόμας Λέιν και το Του Θάο κατηγορούνται για συνέργεια στον φόνο. «Ο Τζορτζ Φλόιντ, το θύμα, ήταν ιδιαίτερα ευάλωτος διότι οι αστυνομικοί ήδη του είχαν περάσει χειροπέδες και είχε τα χέρια του πίσω από την πλάτη, ενώ τον είχαν ακινητοποιήσει μπρούμυτα στο οδόστρωμα», υπογράμμισαν οι εισαγγελείς. Εξάλλου υπενθύμισαν ότι ο «Φλόιντ είχε πει ξεκάθαρα και επανειλημμένα στους αστυνομικούς ότι δεν μπορούσε πια να αναπνεύσει», όπως φαίνεται στο βίντεο που έκανε τον γύρο του κόσμου. Οι εισαγγελείς δεν διευκρίνισαν τις ποινές που θα ζητήσουν για τους αστυνομικούς, όμως η ανώτατη ποινή για ανθρωποκτονία στην πολιτεία της Μινεσότα είναι 40 χρόνια κάθειρξη."" ""Τι θα ζητήσουν οι εισαγγελείς για τη δολοφονία του Φλόιντ"" ""2022-01-08 16:37:03.454814""",172,Ανθρωποκτονία,1,201,2022-01-10T12:16:59.518521Z,2022-01-10T12:16:59.518557Z,5.483
"""«Η εθνοφρουρά είναι έτοιμη, πρόθυμη και ικανή. Το μόνο που χρειάζεται να κάνει ο κυβερνήτης είναι να την καλέσει!». Ετοιμος να οξύνει κι άλλο τα πράγματα είναι ο Ντόναλντ Τραμπ, σε μια περίοδο που η Αμερική συγκλονίζεται από διαδηλώσεις κατά του ρατσισμού και της αστυνομικής βίας, βάζοντας ξανά στο στόχαστρό του το Πόρτλαντ του Ορεγκον, μετά τον θάνατο ενός ανθρώπου το βράδυ του Σαββάτου ύστερα από συγκρούσεις ανάμεσα σε διαδηλωτές και υποστηρικτές του Αμερικανού προέδρου. Ο άνθρωπος είχε δεχτεί σφαίρες την ώρα που μια μεγάλη αυτοκινητοπομπή υποστηρικτών του Τραμπ και διαδηλωτές του κινήματος Black Lives Matter (οι ζωές των μαύρων μετράνε) συγκρούονταν στους δρόμους της πόλης. Σύμφωνα με ρεπορτάζ των New York Times, ο άντρας που σκοτώθηκε φορούσε ένα καπέλο με το λογότυπο Patriot Prayer, μια ακροδεξιά οργάνωση με έδρα το Πόρτλαντ η οποία έχει συγκρουστεί με διαδηλωτές στο παρελθόν. Αυτό ίσως να εξηγεί και την οργή του Τραμπ, ο οποίος μένει ατάραχος όταν Αφροαμερικανοί δολοφονούνται εν ψυχρώ ή τραυματίζονται σοβαρά από αστυνομικούς ή όταν τα θύματα είναι λευκοί διαδηλωτές και ο δράστης λευκός και ακροδεξιός. Οπως συνέβη τις προάλλες στην Κενόσα του Ουισκόνσιν όταν ο 17χρονος Κάιλ Ριτενχάους σκότωσε με καραμπίνα δύο διαδηλωτές κι έχουν απαγγελθεί εναντίον του κατηγορίες για ανθρωποκτονία από πρόθεση. Αστραψε και βρόντηξε ο πρόεδρος των ΗΠΑ, ο οποίος είχε ούτως ή άλλως στο στόχαστρο το Πόρτλαντ όπου οι διαδηλώσεις δεν σταμάτησαν ουσιαστικά ποτέ από τη δολοφονία του Τζορτζ Φλόιντ στη Μινεάπολη στα τέλη Μαΐου και μετά. Με μια σειρά εμπρηστικών μηνυμάτων στο τουίτερ (δικά του και άλλων) επιτέθηκε με δριμύτητα στον Δημοκρατικό -«αριστερό» κατά τον πρόεδρο- δήμαρχο του Πόρτλαντ, Τεντ Γουίλερ, χαρακτηρίζοντάς τον «ανίκανο, περίπου σαν τον κοιμισμένο Τζο Μπάιντεν» και εξήρε τη «σπουδαία μας εθνοφρουρά η οποία μπορεί να λύσει τέτοια προβλήματα μέσα σε ένα λεπτό!». Εβαλε παράλληλα κι άλλα κυβερνητικά στελέχη να επαναλαμβάνουν το ίδιο μάντρα, όπως τον υπηρεσιακό υπουργό Εσωτερικής Ασφάλειας των ΗΠΑ, Τσαντ Γουλφ («όλες οι επιλογές είναι στο τραπέζι») και τον προσωπάρχη του Μαρκ Μίντοουζ («Είμαστε έτοιμοι. Στην κυριολεξία, ο πρόεδρος είναι έτοιμος να διασφαλίσει ότι παρέχουμε οποιαδήποτε υποστήριξη επιβολής του νόμου μπορούμε»). Φόβοι, στο μεταξύ, εκφράζονται για το κατά πόσο θα μπορούσε να δυναμιτίσει το κλίμα η αναμενόμενη για αύριο Τρίτη επίσκεψη του Τραμπ στην Κενόσα. Ο πρόεδρος των ΗΠΑ έχει πει πως θα συναντηθεί με αξιωματικούς των δυνάμεων της τάξης και θα εκτιμήσει τις ζημιές που έχουν γίνει στην πόλη. Δεν έχει όμως απαντήσει στο αν θα συναντηθεί με την οικογένεια του 29χρονου Αφροαμερικανού Τζέικομπ Μπλέικ ο οποίος έχει μείνει παράλυτος από τη μέση και κάτω αφού δέχτηκε εφτά σφαίρες από λευκό αστυνομικό. Τόσο ο Δημοκρατικός αντίπαλός του, Τζο Μπάιντεν, όσο και η υποψήφια αντιπρόεδρος Κάμαλα Χάρις έχουν συνομιλήσει με συγγενείς του Μπλέικ κι έχουν καταδικάσει την ενέργεια της αστυνομίας. «Το πρόβλημά μου με τον Ντόναλντ Τραμπ είναι ότι πηγαίνει σε αυτά τα μέρη για να πολιτικοποιήσει τα πράγματα. Αν πας για να απευθύνεις ένα ενωτικό μήνυμα, εντάξει, όμως αμφιβάλλω», λέει στην Guardian o Μάιλς Τέιλορ, πρώην προσωπάρχης της πρώην υπουργού Εσωτερικής Ασφάλειας Κίρστιεν Νίλσεν και νυν σύμβουλος ομάδας Ρεπουμπλικανών κατά της επανεκλογής του Τραμπ..."" ""Επιλεκτικές ευαισθησίες Τραμπ"" ""2022-01-08 16:37:03.454814""",171,Ανθρωποκτονία,1,200,2022-01-10T12:16:53.772131Z,2022-01-10T12:16:53.772168Z,19.247
"""Βενζίνη στη φωτιά της κοινωνικής αναταραχής στις Ηνωμένες Πολιτείες ρίχνει ακατάπαυστα ο πρόεδρός τους Ντόναλντ Τραμπ, όχι μόνο συγκρίνοντας την ωμή βία της αστυνομίας με το γκολφ (!) και υπερασπιζόμενος τη δολοφονική δράση ένοπλων οπαδών του, αλλά και με την... απρόσκλητη όσο και ψηφοθηρική επίσκεψή του χθες στην Κενόσα του Ουισκόνσιν: θέατρο των αντιρατσιστικών διαδηλώσεων στον απόηχο του πισώπλατου τραυματισμού του Αφροαμερικανού Τζέικομπ Μπλέικ από εφτά σφαίρες λευκού αστυνομικού στις 23 Αυγούστου. «Δεν παίζω πολιτική με τη ζωή του γιου μου» δήλωσε ο (συνώνυμος) πατέρας του 29χρονου θύματος, η οικογένεια του οποίου δεν επρόκειτο να συναντηθεί με τον Τραμπ, παρότι έχει συνομιλήσει εκτενώς στο τηλέφωνο με τον υποψήφιο πρόεδρο των Δημοκρατικών Τζο Μπάιντεν και την υποψήφια αντιπρόεδρό του, Κάμαλα Χάρις. «Δέχτηκα κάποιες απειλές κι αυτό επηρέασε τον [σ.σ. άλλο] γιο μου», 20 ετών, που μεταφέρθηκε σε νοσοκομείο με συμπτώματα κατάθλιψης, συμπλήρωσε ο Τζέικομπ Μπλέικ ο πρεσβύτερος. Ο Τραμπ από την άλλη ισχυρίστηκε πως δεν σκόπευε να δει τους συγγενείς τού -παράλυτου από τη μέση και κάτω- θύματος, επειδή ζήτησαν να παρίστανται δικηγόροι στη συνάντηση. Ετσι κι αλλιώς, ο Λευκός Οίκος είχε ξεκαθαρίσει πως ο Αμερικανός πρόεδρος (που έφτασε χθες βράδυ, ώρα Ελλάδας, στην Κενόσα) θα είχε επαφές με μέλη των υπηρεσιών επιβολής του νόμου και ντόπιους επιχειρηματίες, ενώ θα έβλεπε και «περιουσίες που επλήγησαν από τις πρόσφατες ταραχές». Εννοείται πως όλα αυτά δεν γίνονται τυχαία. Αν και ουσιαστικά ανεπιθύμητος από τη Δημοκρατική ηγεσία της Πολιτείας και της πόλης, αλλά και από μέρος του τοπικού πληθυσμού, ο Τραμπ ήθελε διακαώς να κάνει προεκλογική εμφάνιση στο Ουισκόνσιν, μία από τις αμφιταλαντευόμενες Πολιτείες-κλειδιά που κατάφερε να κερδίσει οριακά στις προεδρικές εκλογές του 2016. Με βάση τον μέσο όρο των τελευταίων δημοσκοπήσεων στην Πολιτεία, ο Μπάιντεν προηγείται του Τραμπ, μολονότι η ψαλίδα σε πανεθνικό επίπεδο έχει αρχίσει να κλείνει εσχάτως, ειδικά μετά την αναγωγή του δόγματος «Νόμος και Τάξη» σε προεκλογική σημαία του προέδρου-«εμπρηστή». «Συνεργάτες του Τραμπ πιστεύουν πως η σκληρή στάση του έναντι της εγκληματικότητας θα τον βοηθήσει με τους ψηφοφόρους και πως όσο περισσότερο ο εθνικός διάλογος επικεντρώνεται σε οτιδήποτε άλλο εκτός του κορονοϊού τόσο το καλύτερο για τον πρόεδρο» έγραφε χθες το Associated Press. Εννοείται ξανά πως ο Τραμπ συνεχίζει να μη βγάζει άχνα για τα θύματα της πανδημίας στις ΗΠΑ, που υπερβαίνουν τα 183.000, με τα επιβεβαιωμένα κρούσματα να ξεπερνούν πια τα 6 εκατομμύρια - τα περισσότερα στον κόσμο και στις δύο περιπτώσεις. «Ανησυχώ ότι η παρουσία σας μόνο θα εμποδίσει την επούλωση. Ανησυχώ ότι η παρουσία σας μόνο θα καθυστερήσει το έργο μας να υπερβούμε τον διχασμό και να προχωρήσουμε μαζί μπροστά» ανέφερε σε επιστολή του στον Τραμπ ο Δημοκρατικός κυβερνήτης του Ουισκόνσιν, Τόνι Εβερς, ζητώντας του μάταια να μη μεταβεί στην Κενόσα για να μην οξύνει ακόμα περισσότερο τα πνεύματα στην πόλη. Δεν είναι άλλωστε η μόνη στην οποία γίνονται καθημερινά αντιρατσιστικές -πλην απολύτως ειρηνικές τελευταία- διαδηλώσεις. Στο Πόρτλαντ του Ορεγκον οι μαχητικές και πολύ συχνά επεισοδιακές κινητοποιήσεις στο ευρύτερο πλαίσιο του κινήματος Black Lives Matter (Οι Ζωές των Μαύρων Μετράνε) δεν έχουν κοπάσει μετά την άγρια δολοφονία του Αφροαμερικανού Τζορτζ Φλόιντ από λευκό αστυνομικό στις 25 Μαΐου. Στο δε Λος Αντζελες, κατακραυγή και συγκεντρώσεις διαμαρτυρίας πυροδότησαν τα θανάσιμα πυρά που δέχτηκε Αφροαμερικανός ποδηλάτης από αστυνομικούς τη Δευτέρα, με αφορμή το ότι παραβίασε (αδιευκρίνιστο πώς) τον κώδικα οδικής κυκλοφορίας… Σύμφωνα με αμερικανικά ΜΜΕ, συγγενείς του θύματος τον αναγνώρισαν ως τον 29χρονο Ντιζόν Κίζι. Οπως υποστήριξε ο τοπικός σερίφης, ο ποδηλάτης προσπάθησε να διαφύγει, δυο ένστολοι τον καταδίωξαν και τον πρόλαβαν, εκείνος χτύπησε τον έναν, αλλά του έπεσαν από τα χέρια ρούχα κι ένα περίστροφο. Ακαριαία οι αστυνομικοί άνοιξαν πυρ και τον σκότωσαν επιτόπου. Ως γνωστός προβοκάτορας βέβαια, ο Τραμπ δεν… μασάει πουθενά και δεν σέβεται τίποτα - ή μάλλον δείχνει να σέβεται αν μη τι άλλο τον σκληρό πυρήνα της εκλογικής του βάσης: τους ένστολους παντός είδους, τους υπέρμαχους της λευκής υπεροχής και της οπλοκατοχής και τα μέλη ακροδεξιών οργανώσεων, σαν τον υποστηρικτή του που έπεσε νεκρός από πυρά στη διάρκεια συμπλοκών ομοϊδεατών του με αντιρατσιστές διαδηλωτές στο Πόρτλαντ το περασμένο Σάββατο. Ο Τραμπ όχι απλά έσπευσε να εκφράσει τη λύπη του για το αιματηρό περιστατικό χωρίς να έχει καταδικάσει τον βαρύτατο τραυματισμό του Τζέικομπ Μπλέικ και τη μη απαγγελία κατηγοριών στον λευκό αστυνομικό που τον σακάτεψε, αλλά βρήκε πάτημα να στηλιτεύσει τη δήθεν ένοπλη βία μελών του αντιρατσιστικού και αντιφασιστικού κινήματος που χαρακτηρίζει πάγια «τρομοκράτες» και «ταραχοποιούς», λέγοντας καταγέλαστα πως τους στηρίζει ο Μπάιντεν. Υπερασπίστηκε μάλιστα και τον 17χρονο ένοπλο οπαδό του, Κάιλ Ριτενχάους, που έχει συλληφθεί με την κατηγορία της ανθρωποκτονίας από πρόθεση, υπονοώντας εμμέσως πλην σαφώς ότι βρισκόταν σε αυτοάμυνα όταν πυροβόλησε και σκότωσε δυο αντιρατσιστές διαδηλωτές -τον ένα πισώπλατα- την περασμένη βδομάδα στην Κενόσα. Μιλώντας δε στο αγαπημένο του Fox News, ο Τραμπ ισχυρίστηκε κατ' ουσίαν πως οι αστυνομικοί που πυροβολούν και… όποιον πάρει ο χάρος «τα χάνουν» όταν βρίσκονται σε συνθήκες υπό πίεση, συγκρίνοντάς τους με παίκτες του γκολφ που χάνουν χτύπημα στο ένα μέτρο! «Με ξέρετε. Ξέρετε την καρδιά μου, ξέρετε την ιστορία μου, την ιστορία της οικογένειάς μου. Αναρωτηθείτε: μοιάζω με ριζοσπάστη σοσιαλιστή που έχει αδυναμία στους ταραξίες; Στ’ αλήθεια;» απάντησε απευθυνόμενος στους πολίτες ο Μπάιντεν, κατηγορώντας τον Τραμπ πως «δηλητηριάζει» τη δημοκρατία και θερίζει πλέον τη βία που ο ίδιος υποκίνησε."" ""Ο Τραμπ στον τόπο του εγκλήματος"" ""2022-01-08 16:37:03.454814""",170,Ανθρωποκτονία,1,199,2022-01-10T12:16:34.227309Z,2022-01-10T12:16:34.227347Z,28.956
"""Εκτός ορίων παραμένει η κατάσταση με την αστυνομική βία στις ΗΠΑ, παρά τους αρκετούς μήνες οργισμένων διαδηλώσεων σε όλη τη χώρα και τις υποσχέσεις σε πολιτειακό επίπεδο για αλλαγή πολιτικών. Ντόναλντ Τραμπ και κορυφαίοι υπουργοί του επιμένουν να ρίχνουν λάδι στη φωτιά. Το βράδυ της Τετάρτης ένας νεαρός μαύρος δολοφονήθηκε στην Ουάσινγκτον από πυρά αστυνομικού, λίγες μόλις ημέρες μετά το αιματηρό περιστατικό στο Γουισκόνσιν. Η αστυνομία ισχυρίζεται ότι μετέβη στο νοτιοανατολικό τμήμα της πόλης για να ερευνήσει πληροφορίες που αφορούσαν σε οπλισμένους άνδρες μέσα σε όχημα. «Όταν προσέγγισαν το όχημα, κάποιοι άρχισαν να τρέχουν για να διαφύγουν και ένας αστυνομικός έκανε χρήση του υπηρεσιακού του όπλου», σκοτώνοντας έναν άνθρωπο, δήλωσε ο αρχηγός της αστυνομίας της αμερικανικής πρωτεύουσας Πίτερ Νιούσαμ κατά τη διάρκεια συνέντευξης Τύπου. «Θεωρούμε ότι το πρόσωπο αυτό οπλοφορούσε εκείνη τη στιγμή», ανέφερε, διαβεβαιώνοντας ότι επιτόπου βρέθηκαν και κατασχέθηκαν δύο όπλα. Το θύμα ήταν «νεαρός Αφροαμερικανός», δήλωσε στα ΜΜΕ ο Τρέιον Γουάιτ, τοπικός αιρετός, ζητώντας να δημοσιοποιηθούν τα πλάνα που κατέγραψαν οι κάμερες τις οποίες φόραγαν οι αστυνομικοί. «Δεν θα περάσει έτσι, μην αφήσετε τα μέσα ενημέρωσης να μαυρίσουν αυτή την υπόθεση», τόνισε το τοπικό παράρτημα του κινήματος Black Lives Matter («Οι ζωές των μαύρων μετράνε»), καλώντας σε διαδήλωση. Η υπόθεση καταγράφεται έπειτα από μήνες διαδηλώσεων εναντίον της αστυνομικής βαρβαρότητας στις ΗΠΑ, και δύο ημέρες αφού αστυνομικοί στο Λος Άντζελες σκότωσαν έναν Αφροαμερικανό που κυκλοφορούσε με ποδήλατο. Την οργή πυροδοτεί και νέο βίντεο που δόθηκε χθες στη δημοσιότητα και καταγράφει τις στιγμές βασανισμού του 41χρονου Νατάνιελ Προυτ, ο οποίος πέθανε τον περασμένο Μάρτιο. Η αστυνομία είχε μεταβεί σε συνοικία του Ρότσεστερ για να συλλάβει τον άνδρα που κινούνταν γυμνός μέσα στον δρόμο, ενώ φέρεται να ήταν υπό την επήρεια αλκοόλ ή ναρκωτικών. Ο Προυτ δεν προβάλει καμία αντίσταση, πέφτει στον δρόμο και παραδίνεται. Οι αστυνομικοί, αφού του πέρασαν χειροπέδες, του έβαλαν μία πλαστική σακούλα στο κεφάλι και άρχισαν να τον χλευάζουν, με τις εικόνες να φέρνουν στο μυαλό μνήμες από άλλα πλήρως ανελεύθερα καθεστώτα. Δεν έχει εξακριβωθεί για ποιον λόγο φόρεσαν τη σακούλα στο κεφάλι του 41χρονου, όμως υπάρχουν διαρροές που αναφέρουν ότι αποτελεί μέτρο… προστασίας των αστυνομικών από τον κορονοϊό, για να μην έρθουν σε επαφή με σάλια και άλλα υγρά από τους συλληφθέντες.  Στο βίντεο είναι εμφανές ότι ο Ντάνιελ Προυτ παθαίνει κρίση πανικού, αρχίζει να χτυπιέται, ενώ στη συνέχεια οι αστυνομικοί τον ξαπλώνουν στην άσφαλτο και ένας ένστολος του πιέζει το κεφάλι στο οδόστρωμα. Σύμφωνα με τα όσα έχουν γίνει γνωστά, ο άτυχος άνδρας έκανε και εμετό μέσα στη σακούλα, μεταφέρθηκε στο νοσοκομείο, όπου πάλεψε για να κρατηθεί στη ζωή, όμως πέθανε μετά από επτά ημέρες. Ο θάνατός του καταγράφηκε ως ανθρωποκτονία που προκάλεσε θανατηφόρες βλάβες λόγω ασφυξίας. Χθες, Τετάρτη, η οικογένεια του Ντάνιελ Προυντ, μαύρου που υπέστη ασφυξία εξαιτίας των ενεργειών αστυνομικών στη Νέα Υόρκη τον Μάρτιο, ενώ ήταν γυμνός, δεμένος και ακινητοποιημένος, ζήτησε να απονεμηθεί δικαιοσύνη. Μέσα σε αυτό το κλίμα ο υπουργός Δικαιοσύνης της χώρας έριξε λάδι στη φωτιά δηλώνοντας πως δεν πιστεύει ότι υπάρχει συστημικός ρατσισμός στο αμερικανικό δικαστικό σύστημα, χαρακτηρίζοντας «ψευδές αφήγημα» ότι πολλοί άοπλοι μαύροι πυροβολούνται από λευκούς αστυνομικούς στις ΗΠΑ. «Πιστεύω πως έχουμε καταγράψει σημαντική πρόοδο τα τελευταία 60 χρόνια», είπε χθες Τετάρτη (ώρα Αμερικής) ο Μπαρ σε συνέντευξη που παραχώρησε στον δημοσιογράφο του CNN, Γουλφ Μπλίτζερ. «Ακούγοντας τους Αμερικανούς αριστερούς σήμερα, θα πίστευε κανείς ότι δεν προχωρήσαμε καθόλου», τόνισε, συμπληρώνοντας: «Πιστεύω ότι το αφήγημα ότι η αστυνομία βρίσκεται σε κάποια επιδημία πυροβολισμών άοπλων μαύρων είναι απλά ένα ψευδές αφήγημα. Το γεγονός είναι πως είναι πολύ σπάνιο για έναν άοπλο Αφροαμερικανό να πυροβολείται από έναν λευκό αστυνομικό». Από την πλευρά του ο Ντόναλντ Τραμπ απείλησε χθες ότι θα αναστείλει την ομοσπονδιακή χρηματοδότηση στις πόλεις όπου επικρατεί η «ανομία», ανάμεσά τους το Σιάτλ, το Πόρτλαντ, τη Νέα Υόρκη και την Ουάσινγκτον. «Η κυβέρνησή μου δεν θα επιτρέψει τα δολάρια των φορολογουμένων να χρηματοδοτούν πόλεις που αφήνονται να μετατραπούν σε ζώνες ανομίας», αναφέρει το κείμενο, το οποίο δόθηκε στη δημοσιότητα από τον Λευκό Οίκο."" ""Αστυνομική βία στις ΗΠΑ: Δεν πάει άλλο"" ""2022-01-08 16:37:03.454814""",169,Ανθρωποκτονία,1,198,2022-01-10T12:16:04.992019Z,2022-01-10T12:16:04.992054Z,10.433
"""«Nομίζω πως το αφήγημα ότι η αστυνομία βρίσκεται σε κάποια επιδημία [sic] να πυροβολεί άοπλους μαύρους είναι απλά ένα ψευδές αφήγημα. […] Αποτελεί γεγονός πως είναι πολύ σπάνιο για έναν άοπλο Αφροαμερικανό να πυροβοληθεί από έναν λευκό αστυνομικό». Κλαυσίγελο προκαλούν όσα ξεστόμισε στο CNN ο Αμερικανός υπουργός Δικαιοσύνης Ουίλιαμ Μπαρ, απηχώντας τις ρατσιστικές απόψεις του πολιτικού του προϊστάμενου, Ντόναλντ Τραμπ. Η αμείλικτη πραγματικότητα όμως τους διαψεύδει καθημερινά, αφού δεν σταματούν να έρχονται στη δημοσιότητα αλλεπάλληλα φονικά Αφροαμερικανών από λευκούς ένστολους που ανατροφοδοτούν διαρκώς τις αντιρατσιστικές κινητοποιήσεις, στον απόηχο της δολοφονίας με ασφυξία του Τζορτζ Φλόιντ στις 25 Μαΐου. Τελευταίο ανατριχιαστικό παράδειγμα, ο βασανισμός και ο φόνος -επίσης με ασφυξία- του 41χρονου άοπλου Αφροαμερικανού Ντάνιελ Προυντ στα χέρια λευκών αστυνομικών στο Ρότσεστερ της Νέας Υόρκης. Το φρικτό περιστατικό συνέβη στις 23 Μαρτίου, δημοσιοποιήθηκε όμως χθες έπειτα από νομικό αγώνα της οικογένειας του θύματος προκειμένου να αποκτήσει πρόσβαση στα βίντεο από τις κάμερες που έφεραν πάνω τους τα όργανα της τάξης. Ο Προυντ, πατέρας πέντε παιδιών, εμφανίζεται να τριγυρίζει γυμνός μέσα σε χιονόπτωση. Την αστυνομία είχε καλέσει ο αδερφός του, επειδή ο 41χρονος είχε φύγει από το σπίτι πάσχοντας από χρόνια ψυχολογικά προβλήματα. Οταν φτάνουν οι ένστολοι, ο Προυντ τούς υπακούει και ξαπλώνει στον δρόμο χωρίς να προβάλλει αντίσταση. Κάποια στιγμή δείχνει να κυριεύεται από κρίση, αλλά δεν γίνεται βίαιος και λέει στους αστυνομικούς πως είναι μολυσμένος με τον νέο κορονοϊό. Τότε του φορούν μια «κουκούλα φτυσίματος» (spit hood), όπως ονομάζεται το υφασμάτινο κάλυμμα που χρησιμοποιείται, λέει, για να προστατεύει τους ένστολους από το σάλιο προσαχθέντων! Ο Προυντ κάνει εμετό μέσα στην κουκούλα αλλά ένας αστυνομικός συνεχίζει να πιέζει το κεφάλι του στο οδόστρωμα. Τελικά μεταφέρθηκε σε νοσοκομείο, όπου πέθανε μια βδομάδα αργότερα. Σύμφωνα με το ιατροδικαστικό πόρισμα, ο θάνατός του οφείλεται σε ανθρωποκτονία που προκλήθηκε από «επιπλοκές ασφυξίας στο πλαίσιο σωματικoύ περιορισμού». Εξοργισμένοι οι συγγενείς του απαιτούν τώρα δικαίωση και απαγγελία κατηγοριών σε βάρος των αστυνομικών που τον βασάνισαν και τον σκότωσαν, αλλά δεν έχουν τεθεί καν σε διαθεσιμότητα. Η αποκάλυψη δεν άργησε να βγάλει στους δρόμους του Ρότσεστερ πλήθος αντιρατσιστών διαδηλωτών, όπως συνέβη και στην Ουάσινγκτον μετά τους θανάσιμους πυροβολισμούς από ένστολους που δέχτηκε την Τετάρτη ο 18χρονος Αφροαμερικανός Ντίον Κέι. Σύμφωνα με την αστυνομία, το θύμα ήταν οπλισμένο και προσπάθησε να διαφύγει από καταδίωξη. Το ερώτημα γιατί τον σκότωσαν αντί να τον ακινητοποιήσουν παραμένει ηχηρά αναπάντητο, όπως σε τόσα και τόσα φονικά περιστατικά. Μόλις την προηγούμενη Δευτέρα, αστυνομικοί στο Λος Αντζελες εκτέλεσαν ουσιαστικά -με τουλάχιστον 20 πισώπλατους πυροβολισμούς- τον 29χρονο Αφροαμερικανό ποδηλάτη Ντιζόν Κίζι για ασήμαντη αφορμή: παραβίαση του κώδικα οδικής κυκλοφορίας… Μέσα σε αυτό το εκρηκτικό σκηνικό ατιμώρητης αστυνομικής βαρβαρότητας και διάχυτης φυλετικής αδικίας που επιδεινώνει αδιάκοπα ο Τραμπ με το εμπρηστικό δόγμα του νόμου και της τάξης, ο Δημοκρατικός αντίπαλός του Τζο Μπάιντεν προσπαθεί να διαφοροποιηθεί και να διατηρήσει το (μονοψήφιο πια) δημοσκοπικό του προβάδισμα. Αναγνωρίζει την ύπαρξη συστημικού ρατσισμού στις ΗΠΑ, ζητά μεταρρυθμίσεις στην αστυνομία, καθώς και την απαγγελία κατηγοριών στους αστυνομικούς που είχαν σκοτώσει στις 13 Μαρτίου με οχτώ σφαίρες μέσα στο σπίτι της στο Λούισβιλ του Κεντάκι την 26χρονη Αφροαμερικανή Μπριόνα Τέιλορ. Μετά τη διχαστική επίσκεψη του Τραμπ που στήριξε φυσικά την αστυνομία, ο Μπάιντεν βρέθηκε χθες στην Κενόσα του Ουισκόνσιν και συναντήθηκε με συγγενείς του 29χρονου Αφροαμερικανού Τζέισον Μπλέικ, που έμεινε παράλυτος έχοντας δεχτεί εφτά πισώπλατους πυροβολισμούς από λευκό ένστολο στις 23 Αυγούστου. Είχε ήδη συνταχθεί με την απαίτηση της οικογένειας να απαγγελθούν κατηγορίες στον αστυνομικό, καθώς έχει τεθεί μόνο σε διαθεσιμότητα."" ""Η αστυνομία σκοτώνει, η κυβέρνηση καλύπτει"" ""2022-01-08 16:37:03.454814""",168,Ανθρωποκτονία,1,197,2022-01-10T12:15:54.288957Z,2022-01-10T12:15:54.288996Z,14.962
"""Επτά αστυνομικοί του τμήματος του Ρότσεστερ στη Νέα Υόρκη τέθηκαν σε αργία, πέντε περίπου μήνες μετά τον θάνατο του Αφροαμερικανού Ντάνιελ Προυντ. Οι αρχές ανέλαβαν δράση μόλις χθες, μετά τη δημοσιοποίηση του σκληρού βίντεο με τον βασανισμό του. Ο 41χρονος έχασε τη ζωή του τον Μάρτη, επτά μέρες μετά τη σύλληψή του από αστυνομικούς, οι οποίοι του φόρεσαν μία κουκούλα στο κεφάλι, με την ενέργεια αυτή να προκαλεί ασφυξία και σοβαρά προβλήματα στον άτυχο άνδρα. Στο τρομακτικό βίντεο φαίνονται ξεκάθαρα οι σκηνές του βασανισμού, αλλά ακούγονται και χλευαστικά σχόλια από τους αστυνομικούς τη στιγμή που είναι ξεκάθαρο ότι ο Προυντ αντιμετωπίζει προβλήματα και μάχεται για τη ζωή του. Η καταγραφή δόθηκε στη δημοσιότητα την Τετάρτη από την οικογένεια του Προυντ η οποία ζήτησε την σύλληψη των αστυνομικών, σε ένα περιστατικό που δείχνει ακόμη πιο ξεκάθαρα τον συστημικό ρατσισμό που διέπει τις αμερικανικές αστυνομικές δυνάμεις. Στο Ρότσεστερ την Τετάρτη και την Πέμπτη ξέσπασαν διαδηλώσεις, ενώ διαμαρτυρίες σημειώθηκαν και στο κέντρο της Νέας Υόρκης. Πολλά είναι, φυσικά, τα ερωτήματα και προς τον δήμαρχο και την αστυνομία της πόλης για το γεγονός ότι δεν είχαν προβεί μέχρι στιγμής σε καμία πειθαρχική ενέργεια, ενώ το υλικό προέρχεται από κάμερα που φοράνε οι αστυνομικοί στη στολή τους. «Το αστυνομικό τμήμα, το σύστημα ψυχικής υγείας, η κοινωνία και εγώ προσωπικά αποτύχαμε στον Ντάνιελ Προυντ» δήλωσε η Λόβλι Γουόρεν, δήμαρχος του Ρότσεστερ, για να προσθέσει «είμαι γεμάτη πόνο και οργή για τον εαυτό μου και τις αποτυχίες που οδήγησαν στον θάνατό του». Η Αφροαμερικανή Γουόρεν έκανε λόγο για συστημικό ρατσισμό που οδήγησε στον θάνατο του Προυντ, αλλά επέμεινε πως δεν γνώριζε τίποτα για τις συνθήκες θανάτου του 41χρονου. Από την πλευρά του ο αρχηγός της αστυνομίας του Ρότσεστερ, ο επίσης Αφροαμερικανός Λαρον Σίγνκλετερι, δήλωσε ότι βρίσκεται σε εξέλιξη εσωτερική εγκληματική έρευνα, όμως η οργή δεν κοπάζει εύκολα. Η οικογένεια του Προυντ πήρε το υλικό από την κάμερα έπειτα από νομικό αίτημα που υπέβαλε και στη συνέχεια το έδωσε στη δημοσιότητα. Ο θάνατος του 41χρονου έχει χαρακτηριστεί ως ανθρωποκτονία εξαιτίας επιπλοκών από ασφυξία, ενώ η αυτοψία, την οποία δημοσιεύουν οι New York Times, καταγράφει και την παρουσία αλκοόλ και ναρκωτικών ουσιών στον οργανισμό του Προυντ. Η οικογένεια του άτυχου άνδρα αναφέρει ότι ο Προυντ αντιμετώπιζε ψυχολογικά προβλήματα, ενώ ο αδερφός του Τζο είναι εκείνος που κάλεσε την αστυνομία εκείνο το βράδυ, αλλά για να τον βοηθήσει και όχι να τον σκοτώσει. «Τηλεφώνησα για να λάβει βοήθεια ο αδελφός μου, όχι για να τον λιντσάρουν» δηλώνει χαρακτηριστικά."" ""Καθυστερημένη αντίδραση μετά το σκληρό βίντεο βασανισμού μαύρου από αστυνομικούς "" ""2022-01-08 16:37:03.454814""",167,Ανθρωποκτονία,1,196,2022-01-10T12:15:39.077588Z,2022-01-10T12:15:39.077623Z,5.232
"""Κατηγορίες για ανθρωποκτονία από πρόθεση θα απαγγείλουν οι γερμανικές εισαγγελικές αρχές στη μητέρα των πέντε παιδιών που βρέθηκαν νεκρά στο διαμέρισμά τους στο Σόλινγκεν στη Γερμανία. Η 27χρονη γυναίκα, που αποπειράθηκε να αυτοκτονήσει πέφτοντας στις γραμμές του τρένου, φέρεται ότι σκότωσε τα πέντε από τα έξι παιδιά της, ηλικίας ενός έως 8 ετών. Το μεγαλύτερο παιδί της, ένα αγόρι 11 ετών, το είχε αφήσει στη μητέρα της πριν προχωρήσει στην αποτρόπαια πράξη της, ενώ της είχε στείλει ένα μήνυμα στο οποίο ανέφερε ότι είχε σοβαρά προβλήματα με τον σύζυγό της και ότι «δεν άντεχε άλλο». Προς το παρόν δεν είναι σαφές πώς ακριβώς πέθαναν τα παιδιά, ωστόσο η νεκροψία-νεκροτομή έδειξε ότι τους είχαν χορηγηθεί ηρεμιστικά και έφεραν σημάδια ασφυξίας. Η 27χρονη νοσηλεύεται σοβαρά τραυματισμένη στο νοσοκομείο και ακόμη δεν έχει καταθέσει στις αρχές, οι οποίες ακόμη δεν έχουν διευκρινίσει τα κίνητρά της γυναίκας.  Την αστυνομία ειδοποίησε η μητέρα της και γιαγιά των παιδιών, ωστόσο όταν έφτασαν στο διαμέρισμα οι αστυνομικοί ήταν αργά και δεν μπόρεσαν να επαναφέρουν τα παιδιά."" ""Κατηγορούμενη η 27χρονη μητέρα των 5 παιδιών που δολοφονήθηκαν στη Γερμανία"" ""2022-01-08 16:37:03.454814""",166,Ανθρωποκτονία,1,195,2022-01-10T12:15:33.610999Z,2022-01-10T12:15:33.611066Z,16.627
"""Εφτά χρόνια μετά τη δολοφονία του Παύλου Φύσσα η ελληνική δικαιοσύνη θα ανακοινώσει την απόφασή της για το αν η δράση της Χρυσής Αυγής ήταν στο πλαίσιο εγκληματικής οργάνωσης ή, όπως έχει προτείνει η εισαγγελική λειτουργός, κάποια μέλη της έδρασαν μεμονωμένα. Χθες ολοκληρώθηκαν οι αγορεύσεις των συνηγόρων υπεράσπισης των 68 κατηγορουμένων, μεταξύ των οποίων όλη η Κοινοβουλευτική Ομάδα της Χρυσής Αυγής το 2012, και η πρόεδρος του Α’ Τριμελούς Εφετείου Κακουργημάτων όρισε την Τετάρτη 7 Οκτωβρίου ως την ημέρα έκδοσης της απόφασης. Η δίκη ξεκίνησε πριν από πεντέμισι χρόνια, στις 20 Απριλίου 2015, το δικαστήριο συνεδρίασε συνολικά 453 ημέρες και εξετάστηκαν 131 μάρτυρες κατηγορητηρίου, 16 μάρτυρες πολιτικής αγωγής και 69 μάρτυρες υπεράσπισης. Εκτός του αδικήματος του άρθρου 187 (εγκληματική οργάνωση) και της ανθρωποκτονίας του Παύλου Φύσσα, συνεκδικάστηκαν η απόπειρα ανθρωποκτονίας του Αιγύπτιου αλιεργάτη Αμπουζίντ Εμπάρακ από μέλη της Χρυσής Αυγής στο Πέραμα και η απόπειρα ανθρωποκτονίας στελεχών του ΚΚΕ και μελών του ΠΑΜΕ, ενώ στην ογκωδέστατη δικογραφία περιλαμβάνονται δεκάδες αιματηρές επιθέσεις της οργάνωσης που αποτυπώνουν τη μακροχρόνια εγκληματική δράση της. Πριν από την ετυμηγορία του δικαστηρίου έχει αποφανθεί η ελληνική κοινωνία θέτοντας εκτός Κοινοβουλίου τη ναζιστική οργάνωση του Μιχαλολιάκου. Το τέλος της δίκης βρίσκει τη Χρυσή Αυγή κατακερματισμένη, καθώς έχουν αποχωρήσει τα ηγετικά στελέχη της (Ι. Λαγός, Ηλ. Κασιδιάρης, Π. Ηλιόπουλος, Γ. Γερμενής κ.ά.), με τελευταία αποχώρηση αυτή του ευρωβουλευτή Αθ. Κωνσταντίνου που είχε καταθέσει ως μάρτυρας υπεράσπισης του Μιχαλολιάκου. ●Συμπεράσματα από το τέλος της δίκης και νέα αποκαλυπτικά βίντεο στην έντυπη και ηλεκτρονική έκδοση της «Εφ.Συν.» μεθαύριο Δευτέρα 7 Σεπτεμβρίου."" ""Στις 7 Οκτωβρίου η απόφαση για τη δίκη της Χρυσής Αυγής"" ""2022-01-08 16:37:03.454814""",165,Ανθρωποκτονία,1,194,2022-01-10T12:15:16.754546Z,2022-01-10T12:15:16.754579Z,4.954
"""Διαδηλώσεις πραγματοποιήθηκαν χθες και προχθές στο Ρότσεστερ, για τον βασανισμός και τον φόνο με ασφυξία του 41χρονου άοπλου Αφροαμερικανού Ντάνιελ Προυντ στα χέρια λευκών αστυνομικών στο Ρότσεστερ των ΗΠΑ τον περασμένο Μάρτιο. Πέντε μήνες μετά η εισαγγελέας της Νέας Υόρκης, Λετίσια Τζέιμς, ανακοίνωσε ότι θα επιφορτίσει σώμα ενόρκων να ερευνήσει το θάνατό του. «Η οικογένεια Προυντ και η κοινότητα του Ρότσεστερ πέρασαν μεγάλο πόνο και αγωνία. Το γραφείο μου θα κινηθεί άμεσα για τη σύσταση σώματος ενόρκων στο πλαίσιο των ενδελεχών ερευνών μας για την υπόθεση», υποστήριξε. Εδώ και μέρες έχει ξεσπάσει νέο κύμα οργής κατά των αρχών για την απρόκλητη αστυνομική δολοφονία, που έρχεται να προστεθεί στον μακρύ κατάλογο, γιατί οι αξιωματούχοι δεν έδρασαν για να τιμωρήσουν τους αστυνομικούς παρά μόνο αφού δημοσιοποιήθηκε το ανατριχιαστικό βίντεο από τη σύλληψη του Προυντ την Τετάρτη και τους δείχνει να βάζουν στο κεφάλι του κουκούλα, αφού τον έχει ακινητοποιήσει γυμνό στο δρόμο, την ώρα που γύρω πέφτει χιόνι. Ο Προυντ ακούγεται να λέει: «Βγάλτε το αυτό από το κεφάλι μου!» και «Προσπαθείτε να με σκοτώσετε», τότε οι αστυνομικοί απάντησαν: «Ηρέμησε» και «σταμάτα να φτύνεις». Στη συνέχεια ένας αστυνομικός φαίνεται να γονατίζει στην πλάτη του Προυντ ο οποίος πλέον είναι σιωπηλός και κάποιος ακούγεται να λέει: «Ξεκίνα ανάνηψη». Λίγα λεπτά αργότερα ο Προυντ μεταφέρθηκε με φορείο σε ασθενοφόρο και αφού παρέμεινε επί επτά ημέρες σε κώμα στο νοσοκομείο, πέθανε. Οι επτά αστυνομικοί που εμπλέκονται στη σύλληψη έχουν τεθεί σε διαθεσιμότητα, ενώ ο ιατροδικαστής έχει χαρακτηρίσει ανθρωποκτονία τον θάνατο του Προυντ, ο οποίος προκλήθηκε από «ασφυξία λόγω σωματικού περιορισμού». Οι κατηγορούμενοι ισχυρίστηκαν ότι τοποθέτησαν τη λινή κουκούλα, γνωστή και ως «spit hood», προκειμένου να μην πέσει πάνω τους σάλιο από το θύμα, το οποίο έφτυνε και έλεγε ότι έχει μολυνθεί από κορονοϊό. Την Παρασκευή ο επικεφαλής της ένωσης αστυνομικών του Ρότσεστερ υπερασπίστηκε τις ενέργειες των συναδέλφων του, ισχυριζόμενος ότι ακολούθησαν το πρωτόκολλο το οποίο έχουν διδαχθεί κατά την εκπαίδευσή τους προκειμένου να αντιμετωπίσουν τον Προυντ, ο οποίος κατά τον ίδιο είχε πάθει ψυχωτικό επεισόδιο."" ""Εισαγγελική έρευνα πέντε μήνες μετά το φόνο Αφροαμερικανού στη Ν. Υόρκη"" ""2022-01-08 16:37:03.454814""",164,Ανθρωποκτονία,1,193,2022-01-10T12:15:11.569397Z,2022-01-10T12:15:11.569433Z,6.894
"""Ένας άνθρωπος έχασε τη ζωή του και επτά τραυματίστηκαν (οι δύο σε σοβαρή κατάσταση) σε μια σειρά επιθέσεων με μαχαίρι χθες στο Μπέρμιγχαμ, τη δεύτερη μεγαλύτερη πόλη της Μεγάλης Βρετανίας. «Μπορούμε τώρα να επιβεβαιώσουμε ότι ξεκινήσαμε έρευνα για ανθρωποκτονία μετά τα χθεσινοβραδινά γεγονότα. Ένας άνθρωπος πέθανε και ένας άλλος άνδρας και μια γυναίκα τραυματίστηκαν σοβαρά» ανακοίνωσε η αστυνομία των Γουεστ Μίντλαντς, προσθέτοντας ότι τα άλλα πέντε άτομα τραυματίστηκαν ελαφρά. Η αστυνομία αναζητά έναν δράστη και το κίνητρό του, καθώς, σύμφωνα με τον Στιβ Γκράχαμ, αρχηγό της αστυνομίας της περιοχής «δεν υπάρχει απολύτως καμία ένδειξη ότι αυτό σχετίζεται με τον τρομοκρατία ή ότι πρόκειται για έγκλημα μίσους ούτε υπάρχουν ενδείξεις ότι το περιστατικό σχετίζεται με εγκληματικές συμμορίες». Σύμφωνα με τον Άντρι Στριτ, επικεφαλής της κομητείας Γουέστ Μίντλαντς, τα περιστατικά φαίνεται να συνδέονται, όμως προς το παρόν δεν είναι γνωστά τα αίτιά τους. Νωρίτερα, η αστυνομία ανέφερε ότι έλαβε κλήση περίπου στις 00:30 (τοπική ώρα) αφού ένας άνθρωπος μαχαιρώθηκε στο κέντρο του Μπέρμιγχαμ, πριν ενημερωθεί και για άλλα παρόμοια περιστατικά που σημειώθηκαν αργότερα. Μία αυτόπτης μάρτυρας δήλωσε στο BBC πως είδε «μια ομάδα αγοριών εναντίον μιας άλλης ομάδας αγοριών» προσθέτοντας ότι άκουσε «ρατσιστικές ύβρεις». Σύμφωνα με τα επίσημα στατιστικά στοιχεία, τα εγκλήματα με μαχαίρι αυξάνονται στο Ηνωμένο Βασίλειο, όπου τα περισσότερα όπλα είναι παράνομα."" ""Ένας νεκρός και επτά τραυματίες από σειρά επιθέσεων στο Μπέρμιγχαμ"" ""2022-01-08 16:37:03.454814""",163,Ανθρωποκτονία,1,192,2022-01-10T12:15:04.430723Z,2022-01-10T12:15:04.430757Z,7.854
"""Στη σύλληψη ενός 27χρονου άνδρα ως υπόπτου για τις αιματηρές επιθέσεις με μαχαίρι που σημειώθηκαν χθες στο Μπέρμιγχαμ προχώρησαν οι βρετανικές αρχές. Απ' τις επιθέσεις έχασε τη ζωή του ένας άνθρωπος και άλλοι επτά τραυματίστηκαν. Η αστυνομία ανακοίνωσε πως ο 27χρονος, ο οποίος συνελήφθη στην περιοχή Σέλι Όουκ του Μπέρμιγχαμ στις 04:00 πμ, είναι ύποπτος για ανθρωποκτονία και ότι κρατείται για άλλες επτά κατηγορίες για απόπειρα φόνου. Επιθεωρητές της αστυνομίας δήλωσαν ότι οι επιθέσεις με μαχαίρι που έγιναν χθες σε τέσσερις τοποθεσίες σε διάστημα μεγαλύτερο των δύο ωρών στο Μπέρμιγχαμ συνδέονται μεταξύ τους, αλλά δεν πιστεύεται ότι έχουν σχέση με τη δράση συμμοριών ή με τρομοκρατία. Η αστυνομία δημοσιοποίησε χθες το βράδυ διάφορες εικόνες του υπόπτου από τις κάμερες παρακολούθησης και έλαβε «πολλές απαντήσεις». Νεκρός από τις επιθέσεις είναι ένας 23χρονος, ενώ ένας άνδρας και μια γυναίκα ηλικίας 19 και 32 ετών αντίστοιχα, τραυματίστηκαν σοβαρά και εξακολουθούν να νοσηλεύονται σε κρίσιμη κατάσταση. Πέντε άνθρωποι, ηλικίας μεταξύ 23 και 33 ετών, τραυματίστηκαν λιγότερο σοβαρά από τις επιθέσεις αυτές. Όλοι τους μεταφέρθηκαν σε νοσοκομεία και οι δύο πήραν ήδη εξιτήριο."" ""Συνελήφθη άνδρας για τις επιθέσεις με μαχαίρι στο Μπέρμιγχαμ"" ""2022-01-08 16:37:03.454814""",162,Ανθρωποκτονία,1,191,2022-01-10T12:14:56.338521Z,2022-01-10T12:14:56.338556Z,7.403
"""Συνεπής στη στάση ταύτισής της με την υπερασπιστική γραμμή της Χρυσής Αυγής, η εισαγγελέας Αδαμαντία Οικονόμου πρότεινε όλοι οι καταδικασθέντες για διεύθυνση και ένταξη σε εγκληματική οργάνωση να αφεθούν ελεύθεροι με περιοριστικούς όρους μέχρι να κριθεί η υπόθεσή τους σε δεύτερο βαθμό, εκτός από τον Γιώργο Ρουπακιά που καταδικάστηκε για την ανθρωποκτονία του Παύλου Φύσσα. Η εισαγγελέας στήριξε την πρότασή της στο ότι οι κατηγορούμενοι έχουν γνωστή και μόνιμη διαμονή, τηρούν απαρέγκλιτα τους περιοριστικούς όρους που τους έχουν επιβληθεί και δεν έχουν προβεί σε κάποια προπαρασκευαστική ενέργεια διαφυγής. Υποστήριξε, επίσης, ότι δεν υπάρχει κίνδυνος να τελέσουν νέες πράξεις, ούτε έχουν αξιόποινη συμπεριφορά τα τελευταία επτά χρόνια και τόνισε ότι η πλειονότητα των καταδικασθέντων έχει λευκό ποινικό μητρώο, πλην του Νίκου Μιχαλολιάκου που σε ηλικία 22 ετών καταδικάστηκε σε ποινή κάτω του ενός έτους. Υιοθέτησε μάλιστα ένα από τα επιχειρήματα που επικαλέστηκε ο συνήγορος του Μιχαλολιάκου την περασμένη Παρασκευή, όταν ζητούσε και εκείνος να ανασταλεί η έκτιση της ποινής για τον εντολέα του. «Η Χρυσή Αυγή διαλύθηκε, τα γραφεία έκλεισαν, έκλεισε και η εφημερίδα και ο λόγος της», είπε η εισαγγελέας θυμίζοντας τον Δημήτρη Παπαδέλη. Χαρακτηριστική ήταν και η αναφορά της στην παρουσία του Γιάννη Λαγού στο δικαστήριο. Οπως ανέφερε η εισαγγελέας, «εμφανίστηκαν άπαντες στην απολογία τους, ενώ τις τελευταίες ημέρες εμφανίστηκαν και πρώην βουλευτές όπως οι Γιάννης Λαγός, Ηλίας Κασιδιάρης, Γιώργος Γερμενής, Παναγιώτης Ηλιόπουλος, Αρτέμης Ματθαιόπουλος». Βέβαια ο Γιάννης Λαγός δεν ήρθε στο δικαστήριο για να υποβάλει αίτημα αναστολής, αλλά για να ζητήσει την εξαίρεση του δικαστηρίου (πλην της εισαγγελέως) και έλεγε για τους δικαστές πως «θα σας στέλνουμε έναν έναν σπίτια σας, μουνιά» και «σας το χαλάσαμε το πανηγυράκι σήμερα». Η πρόταση της εισαγγελέως δεν προκάλεσε έκπληξη. Αλλωστε κινήθηκε στο ίδιο πλαίσιο με την πρότασή της στις 18.12.2019, όταν πρότεινε την αθώωση όλης της Κοινοβουλευτικής Ομάδας της Χρυσής Αυγής το 2012, χαρακτήρισε μεμονωμένα περιστατικά τις δεκάδες υποθέσεις που εξετάστηκαν, έκρινε αθώο μόνο τον Ρουπακιά για τη δολοφονία Φύσσα και πρότεινε τη μετατροπή της κατηγορίας σε ευμενέστερη για την απόπειρα ανθρωποκτονίας των Αιγύπτιων αλιεργατών και των συνδικαλιστών του ΠΑΜΕ. Ειδικά για τη δολοφονία του Παύλου, η πρότασή της ξεπέρασε ακόμα και τις προσδοκίες των χρυσαυγιτών αφού έγινε αφότου ο Αρχηγός Μιχαλολιάκος είχε καρφώσει, στην απολογία του, το τάγμα εφόδου της Νίκαιας, αδειάζοντας τον βασικό υπερασπιστικό ισχυρισμό τους, ότι εκείνο το βράδυ μαζεύτηκαν για να πετάξουν τρικάκια σχετικά με επικείμενη ομιλία του. Ακόμα και όταν πρότεινε να μην αναγνωριστεί κανένα ελαφρυντικό στην ηγεσία της Χρυσής Αυγής, η εισαγγελέας δικαιολογήθηκε ότι το κάνει «από τη στιγμή που το δικαστήριό σας δέχτηκε ότι έχουν κριθεί ένοχοι για πράξεις ανθρωποκτονίας και για εγκλήματα που πλήττουν το δημοκρατικό πολίτευμα» και απολογήθηκε στην υπεράσπιση λέγοντας: «Δέχτηκα σφοδρή επίθεση από συνηγόρους της υπεράσπισης για την απόρριψη των ελαφρυντικών παρότι είχα προτείνει απαλλακτική πρόταση. Αφησαν αιχμές για λιγοψυχία και αλλαγή πλεύσης. Για να μην υπάρχουν σκιές, θέλω να πω ότι παραμένω πιστή στην πρότασή μου, στην οποία προέβην κατά συνείδηση και σύμφωνα με τον γνώμονα του δικαίου». Με την πρότασή της επί της αναστολής συντάχθηκαν χθες όλοι οι συνήγοροι υπεράσπισης, ενώ οι συνήγοροι Πολιτικής Αγωγής τη χαρακτήρισαν «εισαγγελέα υπεράσπισης της ναζιστικής εγκληματικής οργάνωσης». ■ Σήμερα συνεχίζονται οι δευτερολογίες των συνηγόρων υπεράσπισης και μετά την ολοκλήρωσή τους, το δικαστήριο θα αποφασίσει το ποιοι θα εκτίσουν την ποινή τους."" ""Αναστολή για όλους εκτός του Ρουπακιά λέει η εισαγγελέας"" ""2022-01-08 16:37:03.454814""",161,Ανθρωποκτονία,1,190,2022-01-10T12:14:48.665937Z,2022-01-10T12:14:48.665972Z,10.735
"""Τη φωνή του με τη φωνή σωματείων και ενώσεων ενώνει ο Σύνδεσμος Φυλακισθέντων και Εξορισθέντων Αντιστασιακών (1967-1976) απαιτώντας να τιμωρηθούν παραδειγματικά οι έξι κατηγορούμενοι στην υπόθεση δολοφονίας του Ζακ Κωστόπουλου. «Στο όνομα της “προάσπισης” της ιδιοκτησίας δεν είναι αποδεκτή η αφαίρεση της ζωής ενός ανθρώπου» τονίζει ο ΣΦΕΑ με αφορμή την αυριανή έναρκη της δίκης, δύο χρόνια μετά τον άγριο ξυλοδαρμού του θύματος, από καταστηματάρχες και αστυνομικούς στο κέντρο της Αθήνας. Ο Σύλλογος διαμαρτύρεται για «για τη μετατροπή της κατηγορίας από απόπειρα ανθρωποκτονίας σε πρόκληση θανατηφόρας σωματικής βλάβης με βάση την πρόταση της εισαγγελέως, που ρίχνει στα """"μαλακά"""" τους αυτουργούς της δολοφονίας. »Τέτοιες εγκληματικές και αποτρόπαιες πράξεις, δεν μπορούμε να τις αποδώσουμε στην """"κακιά στιγμή"""". Είναι αποτέλεσμα των κοινωνικών διακρίσεων που γεννάει και αναπτύσσει η βαρβαρότητα του σάπιου συστήματος της εκμετάλλευσης και καταπίεσης, που καλλιεργεί το ρατσισμό, την ομοφοβία και οδηγεί στο περιθώριο κοινωνικά ευάλωτους ανθρώπους. Οι κοινωνικές διακρίσεις, ο ρατσισμός, η ομοφοβία,  δεν αντιμετωπίζονται μόνο δικαστικά. Απαιτείται επαγρύπνηση και διαρκής συλλογική και οργανωμένη πάλη από το εργατικό  και το λαϊκό κίνημα». Τέλος ο ΣΦΕΑ απορρίπτει κάθε μορφή εκδήλωσης ρατσιστικής, ομοφοβικής, και ξενοφοβικής  συμπεριφοράς και βίας κι εκφράζει την αλληλεγγύη του στις ευάλωτες κοινωνικές ομάδες και απαιτούμε την κρατική, δικαστική και κοινωνική στήριξη και προστασία. "" ""Να τιμωρηθούν οι δολοφόνοι του Ζακ ζητά και ο ΣΦΕΑ"" ""2022-01-08 16:37:03.454814""",160,Ανθρωποκτονία,1,189,2022-01-10T12:14:37.694235Z,2022-01-10T12:14:37.694317Z,12.3
"""Στην απολογία της η 32χρονη ζήτησε συγνώμη από την οικογένεια του θύματος, υποστηρίζοντας ότι δεν είχε σκοπό να τον σκοτώσει. Από την πλευρά του θύματος, η αδερφή και η κόρη υποστήριξαν ότι το έγκλημα ήταν προμελετημένο και σημείωσαν ότι η δράστης ήταν χρήστης σκληρών ναρκωτικών ενώ είχε αλλοπρόσαλλη συμπεριφορά. Η 32χρονη αντιμετωπίζει τις κατηγορίες της ανθρωποκτονίας από πρόθεση σε ήρεμη ψυχική κατάσταση αλλά και της επικίνδυνης σωματικής βλάβης σε βάρος του τότε συντρόφου της, τον οποίο τραυμάτισε με το μαχαίρι στο δεξί χέρι όταν εκείνος προσπάθησε να την σταματήσει. Υπενθυμίζεται ότι το περιστατικό σημειώθηκε το βράδυ της Κυριακής της 13ης Οκτωβρίου έξω από το Κέντρο Αστέγων στην περιοχή της Νέας Αλικαρνασσού, όταν η 31χρονη, τότε, επιτέθηκε στον 59χρονο πρώην σύντροφό της, καταφέρνοντάς του πολλαπλά χτυπήματα στο σώμα με μαχαίρι. Στο σημείο έσπευσε ασθενοφόρο του ΕΚΑΒ, με τους διασώστες να προσφέρουν τις πρώτες βοήθειες στον άτυχο άνδρα και να τον μεταφέρουν στο ΠΑΓΝΗ, ωστόσο λίγο αργότερα ο 59χρονος εξέπνευσε. Λίγη ώρα μετά, η αστυνομία συνέλαβε την πρώην σύζυγό του, η οποία ομολόγησε το φονικό και να τόνισε στις αρχές ότι προέβη σε αυτήν την πράξη επειδή ο πρώην σύζυγός της τη κακοποιούσε και ήταν βίαιος απέναντί της. Σύμφωνα με τα όσα είχαν γίνει γνωστά, δράστης και θύμα ήταν χρήστες ναρκωτικών ουσιών ενώ ο 59χρονος ήταν πατέρας πέντε παιδιών με τουλάχιστον δύο γυναίκες."" ""Κρήτη: Τον Νοέμβριο η δίκη της 32χρονης που σκότωσε τον πρώην σύντροφό της"" ""2022-01-08 16:37:03.454814""",157,Ανθρωποκτονία,1,186,2022-01-10T12:03:19.063121Z,2022-01-10T12:03:19.063159Z,13.435
"""Ενώπιον του Μικτού Ορκωτού Δικαστηρίου ξεκίνησε σήμερα η δίκη των έξι κατηγορουμένων, δύο επιχειρηματιών και τεσσάρων αστυνομικών, για την πολύκροτη υπόθεση δολοφονίας του Ζακ Κωστόπουλου το μεσημέρι της 21ης Σεπτεμβρίου 2018 στην οδό Γλάδστωνος στο κέντρο της Αθήνας. «Είστε σε μια ιστορική δίκη» είπε ο πρόεδρος προς τους ενόρκους, που κληρώθηκαν σήμερα, σύμφωνα με το Παρατηρητήριο της δίκης «ZackieOh Justice Watch». Στη συνέχεια το δικαστήριο διέκοψε και όρισε τις επόμενες συνεδριάσεις για τις 6 και 11 Νοεμβρίου, λόγω απουσίας ενός από τους συνηγόρους υπεράσπισης, ο οποίος υποβλήθηκε σε τεστ κορονοϊού. Η διαδικασία θα διεξάγεται με περιοριστικά μέτρα, καθώς σύμφωνα με την ανακοίνωση του προέδρου, επιτρέπεται η παρουσία μόνο 15 ατόμων στο ακροατήριο. Ένα για κάθε κατηγορούμενο, την οικογένεια του θύματος και πέντε δημοσιογράφους. Έξω από το δικαστήριο πλήθος ατόμων πραγματοποίησε συγκέντρωση, στην οποία καλούσαν σωματεία και ενώσεις, ΛΟΑΤΚΙ οργανώσεις, αντιρατσιστικές και αντιφασιστικές συλλογικότητες, κόμματα και οργανώσεις της αριστεράς.  «Καταδίκη στους δολοφόνους του Zak/Zackie» ήταν το κεντρικό σύνθημα των διαδηλωτών, που ζητούν να αποδοθεί δικαιοσύνη και παρέμειναν για ώρα έξω από το Εφετείο, όπου συνεχίζεται η δίκη της Χρυσής Αυγής. Ισχυρή η παρουσία των αστυνομικών δυνάμεων επί της οδού Δέγλερη, η οποία έκλεισε για τα οχήματα. Στη συνέχεια ομάδα των συγκεντρωμένων συνέχισε με πορεία προς την Γλάδστωνος, φωνάζοντας συνθήματα, όπως: «Οργή και θλίψη, η Ζάκι θα μας λείψει», «Η Ζάκι ζει, τσακίστε τους ναζί» και «Για κάθε ναζιστή και ομοφοβικό, υπάρχει μια θέση στο Σαρωνικό». Ο θάνατος του 33χρονου είχε συγκλονίσει την κοινή γνώμη λόγω της σκληρότητας των χτυπημάτων που δέχθηκε ο ακτιβιστής της ΛΟΑΤΚΙ κοινότητας από τους κατηγορούμενους. Τόσο οι δύο πολίτες, ο κοσμηματοπώλης και ένας μεσίτης, όσο και οι τέσσερις αστυνομικοί, από τους τουλάχιστον οκτώ αστυνομικούς που είχαν σπεύσει στο σημείο για το συλλάβουν, κατηγορούνται για θανατηφόρα σωματική βλάβη και όχι της ανθρωποκτονίας από δόλο, όπως ζητούσε η οικογένεια του θύματος, με αποτέλεσμα να πέφτουν «στα μαλακά». Το οπτικοακουστικό υλικό που καταγράφηκε και μεταδόθηκε στα ΜΜΕ με τον 33χρονο να λιντσάρεται από τους δύο πρώτους κατηγορούμενους αλλά και από τους αστυνομικούς που προσπαθούσαν στη συνέχεια να του περάσουν χειροπέδες, την ώρα που ήταν ανήμπορος κι αιμόφυρτος στο έδαφος. Η άγρια δολοφονία είχε προκάλεσε θύελλα αντιδράσεων και διαμαρτυριών σε όλη την Ελλάδα, ενώ χαρακτηρίστηκε από την Πολιτική Αγωγή της υπόθεσης ως «θάνατος σε δημόσια θέα». Σημειώνεται ότι η επίσημη ιατροδικαστική έκθεση αναφέρει ως αιτία θανάτου «ισχαιμικού τύπου αλλοιώσεις του μυοκαρδίου σε έδαφος πολλαπλών τραυμάτων σώματος», ενώ οι τοξικολογικές εξετάσεις είχαν βγει απολύτως καθαρές.  Σύμφωνα με το παραπεμπτικό βούλευμα ο 33χρονος στις 21 Σεπτεμβρίου 2018 και ώρα 2:30 μ.μ., «εισήλθε για άγνωστη αιτία» στο κοσμηματοπωλείο του πρώτου κατηγορούμενου του οποίου η πόρτα ήταν ανασφάλιστη από τον ιδιοκτήτη λόγω της ολιγόλεπτης απουσίας του, όπως ο ίδιος ισχυρίστηκε. Ο Κωστόπουλος, σύμφωνα με τη δικογραφία , ήταν σε υπερδιέγερση και όταν αντιλήφθηκε πως δεν μπορεί να εξέλθει, άρχισε να χτυπά με πυροσβεστήρα αρχικά την γυάλινη θύρα και στην συνέχεια το κατώτερο επίπεδο της βιτρίνας που θρυμματίστηκε. Όταν το θύμα επιχείρησε να συρθεί για να βγει από εκεί δέχθηκε αλλεπάλληλα σφοδρά χτυπήματα στο κεφάλι και το σώμα από τον κοσμηματοπώλη και τον μεσίτη. Στη συνέχεια οι αστυνομικοί, σύμφωνα με το κατηγορητήριο, ενώ ήδη ήταν αιμόφυρτος και σε αδυναμία συγκέντρωσης των δυνάμεων του και εμφάνιζε δυσχέρειες στην αναπνοή, «έδρασαν με υπερβάλλοντα ζήλο» και με άσκηση έντονης βίας τον ακινητοποίησαν. Το βούλευμα αναφέρει πως οι δύο καταστηματάρχες αν και λόγω της ηλικίας τους και της στοιχειώδους κοινωνικής εμπειρίας που είχαν θα μπορούσαν να προβλέψουν το θανατηφόρο αποτέλεσμα των χτυπημάτων εν τούτοις «από έλλειψη της προσήκουσας προσοχής ...έδρασαν απερίσκεπτα μη προβλέποντας το επελθόν αποτέλεσμα». Σημειώνεται ότι από την πρώτη στιγμή η «Εφ.Συν.» κάλυψε την υπόθεση με αποκαλυπτικά βίντεο και δημοσιεύματα. Ακολουθούν ορισμένα από τα δημοσιεύματα."" ""Διακοπή για τις 6 Νοεμβρίου στη δίκη για τη δολοφονία του Ζακ"" ""2022-01-08 16:37:03.454814""",156,Ανθρωποκτονία,1,185,2022-01-10T12:03:05.365829Z,2022-01-10T12:03:05.365866Z,5.831
"""Η Πρωτοβουλία για ένα Πολύμορφο Κίνημα στην Ψυχική Υγεία με ανακοίνωσή της αναφέρεται στην εκδίκαση της υπόθεσης με την πυρκαγιά του 2015 στο Δαφνί, που κόστισε τη ζωή σε τρεις ασθενείς. «Η υπόθεση με την «πυρκαγιά του 2015» δεν θα τελειώσει με τις δίκες που είναι μπροστά μας. Έχει να κάνει με τις «πυρκαγιές διαρκείας», κυριολεκτικές και μεταφορικές, στη βάση των οποίων λειτουργεί το σύστημα ψυχικής υγείας, πράγμα που απαιτεί, όσο ποτέ, την οργάνωση αντιστάσεων διαρκείας σε όλα τα επίπεδα, απέναντι σε ό,τι έχει να κάνει με την καταστρατήγηση των δικαιωμάτων των ψυχικά πασχόντων, ενάντια στην ιδρυματική βαρβαρότητα», ξεκαθαρίζει η Πρωτοβουλία «Ψ».  "" ""Πρωτοβουλία Ψ: Μόνοι υπεύθυνοι το Υπουργείο και η διοίκηση του Δαφνίου για το θάνατο των 3 ασθενών"" ""2022-01-08 16:37:03.454814""",155,Ανθρωποκτονία,1,184,2022-01-10T12:02:59.268573Z,2022-01-10T12:02:59.268611Z,9.26
"""Η δίκη των 15 κατηγορουμένων για «ανθρωποκτονία εξ αμελείας» λόγω του θανάτου τριών μηχανικά καθηλωμένων ασθενών στο ΨΝΑ/Δαφνί εξαιτίας πυρκαγιάς τον Σεπτέμβριο του 2015, πήρε εκ νέου αναβολή. Αιτία αυτήν τη φορά για την αναβολή της δίκης ήταν η μη παρουσία του συνηγόρου τεσσάρων εκ των κατηγορουμένων.  Η νέα ημερομηνία για τη διεξαγωγή της καθορίστηκε στις 21 Δεκεμβρίου 2020. Να σημειωθεί ότι στις 30 Νοεμβρίου γίνεται η δίκη για το δεύτερο σκέλος της ίδιας υπόθεσης, του θανάτου των τριών εσαεί καθηλωμένων ασθενών λόγω της πυρκαγιάς, με κατηγορούμενους οκτώ εργαζόμενους του ΨΝΑ για «παράνομη κατακράτηση» των ασθενών."" ""Νέα αναβολή στη δίκη για τη φωτιά στο ΨΝΑ/Δαφνί με τους τρεις νεκρούς"" ""2022-01-08 16:37:03.454814""",153,Ανθρωποκτονία,1,182,2022-01-10T12:02:39.748262Z,2022-01-10T12:02:39.748302Z,8.175
"""Μέχρι και την τελευταία μέρα της δίκης η ηγεσία της Χρυσής Αυγής προσπάθησε με νύχια και με δόντια να αρνηθεί τη σχέση της με τα εγκλήματά της και να τα παρουσιάσει ως μεμονωμένα περιστατικά. Πίστευε ότι η ναζιστική οργάνωση θα μπορούσε για πάντα να χαίρει ασυλίας από μερίδα της αστυνομίας, της Δικαιοσύνης, από την πλειονότητα των μίντια και το πολιτικό σύστημα, όπως συνέβαινε όλα τα προηγούμενα χρόνια. Τη σκοτεινή εποχή δηλαδή που κάθε Ρουπακιάς δεν πίστευε ότι θα συλληφθεί επ’ αυτοφώρω ή ότι θα καταδικαστεί και που ο Μιχαλολιάκος ήξερε ότι και αν ακόμα αυτό συμβεί, θα τον αποκηρύξει και θα γλιτώσει από τις ποινικές του ευθύνες. Αυτά όλα τελείωσαν για τα καλά με την ιστορική απόφαση του Τριμελούς Εφετείου Κακουργημάτων που αποτυπώνει το βαρύ ποινικό μητρώο της Χρυσής Αυγής και στέλνει στη φυλακή την ηγεσία της. Αυτό το μητρώο περιγράφουμε σήμερα, επιλέγοντας ορισμένες υποθέσεις απολύτως ενδεικτικές για τη διαρκή εγκληματική δράση, τον οργανωμένο χαρακτήρα και την εμπλοκή της ηγεσίας της οργάνωσης, από την οποία εκπορεύονταν πάντα οι κεντρικές εντολές. Φυσικά οι εγκληματικές ενέργειες της Χρυσής Αυγής είναι πολλαπλάσιες. Είναι εκατοντάδες και αποτυπώθηκαν στις 32 δικογραφίες που συσχέτισε ο πρώην υπουργός Δημόσιας Τάξης Νίκος Δένδιας, στις πολύ περισσότερες υποθέσεις που του απέστειλε ο Μανώλης Γλέζος, στις πάνω από 100 συσχετισμένες δικογραφίες στη δίκη, στους καταλόγους που συνέταξε η Πολιτική Αγωγή και οι αντιφασιστικές οργανώσεις, στα περιστατικά που κατέγραψε το Δίκτυο καταγραφής ρατσιστικής βίας. Ενας συνολικός κατάλογος που δεν έχει τέλος. Ασφαλώς η πιο εμβληματική υπόθεση της πρώτης περιόδου, είναι αυτή της αμετάκλητης καταδίκης του Περίανδρου (Αντώνιου Ανδρουτσόπουλου) για την απόπειρα ανθρωποκτονίας σε βάρος του Δημήτρη Κουσουρή έξω από την Ευελπίδων στις 6.6.1998. Οταν 10μελής φάλαγγα της Χρυσής Αυγής, με επικεφαλής τον τότε υπαρχηγό της, επιτέθηκε με ξύλινα ρόπαλα κατά των φοιτητών Δημήτρη Κουσουρή και Ηλία Φωτιάδη και κατά του καθηγητή Ιωάννη Καραμπατσόλη. Ο Περίανδρος καταδικάστηκε για απόπειρα ανθρωποκτονίας (ποινή κάθειρξης δώδεκα ετών), αλλά ο Μιχαλολιάκος έμεινε στο απυρόβλητο, όπως και τα υπόλοιπα μέλη της φάλαγγας που επιτέθηκε. «Αν ανοίξω το στόμα μου, στέλνω φυλακή τον Παναγιώταρο για φυσικό αυτουργό για τα επεισόδια του ’98 και ηθικό αυτουργό στέλνω φυλακή τον Μιχαλολιάκο», είναι τα λόγια του ίδιου του Περίανδρου. 14.4.1995: Ο χρυσαυγίτης αστυνομικός Βασίλειος Αθανασόπουλος πιάστηκε από τον φωτογραφικό φακό να κλοτσάει με μανία στο κεφάλι την εργάτρια Μέλπω Κορωναίου, κατά τη διάρκεια αντιφασιστικής συγκέντρωσης που πραγματοποιήθηκε με στόχο να καταγγείλει την εγκληματική δράση της Χρυσής Αυγής. Ο Αθανασόπουλος καταδικάστηκε αμετάκλητα για την αποτρόπαια πράξη του, αλλά αυτό δεν τον εμπόδισε όχι απλώς να παραμείνει στο αστυνομικό σώμα, αλλά να προαχθεί και σε διοικητή αστυνομικού τμήματος. Ο Μιχαλολιάκος τον αντάμειψε για τη δράση του, κάνοντάς τον ηγετικό στέλεχος της Χρυσής Αυγής όλα τα επόμενα χρόνια. Στους ναζιστικούς κύκλους ο αστυνομικός Αθανασόπουλος είναι γνωστός με διάφορα προσωνύμια, ανάμεσα στα οποία το ψευδώνυμο «Χάρος» και η περίπτωσή του είναι απολύτως ενδεικτική για την ώσμωση Χρυσής Αυγής με στελέχη της ΕΛ.ΑΣ. 6.4.1996: Χρυσαυγίτες επιτέθηκαν σε βάρος μελών της αριστερής οργάνωσης ΟΣΕ στην Κυψέλη. Για την επίθεση καταδικάστηκαν τα στελέχη της Χρυσής Αυγής Δημήτρης Ζαφειρόπουλος (6 μήνες) και Χαράλαμπος Κουσουμβρής (8 μήνες), για πρόκληση σωματικών βλαβών. Οι δύο καταδικασθέντες δεν είναι βέβαια κάποια τυχαία μέλη, αλλά πρόκειται για ηγετικά στελέχη, πρώην υπαρχηγούς της οργάνωσης. Δύο επιθέσεις της οργάνωσης που εκτός των άλλων είναι και χαρακτηριστικές για τη δράση θυλάκων της Χρυσής Αυγής στην αστυνομία: α) στο «Μαρξιστικό Βιβλιοπωλείο» στην Αθήνα (17.06.2000) και β) σε μέλη της ΟΣΕ στην πλατεία Κυψέλης (30.6.2000). Και στις δύο υποθέσεις πρωταγωνιστεί ο αστυνομικός Ιωάννης Αδρασκέλας. Στην πρώτη περίπτωση επιτέθηκε μαζί με άλλα περίπου 7 άτομα, καταστρέφοντας το μαγαζί και καταδικάστηκε για απρόκλητη φθορά ξένης ιδιοκτησίας (ποινή 5 μηνών). Στη δεύτερη, μαζί με 8-10 άτομα επιτέθηκε στον Γεώργιο Πίττα με γροθιές στο πρόσωπο και στον αυχένα και με κλοτσιές σε όλο του το σώμα, ενώ αυτός είχε γονατίσει. Καταδικάστηκε για επικίνδυνη σωματική βλάβη και εξύβριση (ποινή ενός έτους). Ηταν 16.11.2002 όταν Τάγμα Εφόδου της Χρυσής Αυγής επιτέθηκε σε παρέα φοιτητών που έφευγε από το Πολυτεχνείο την παραμονή του εορτασμού της 17ης Νοεμβρίου. Οι χρυσαυγίτες μαχαίρωσαν τον Πάρη Χρυσό, ο οποίος φορούσε ένα παλαιστινιακό φουλάρι. Για την επίθεση αυτή καταδικάστηκε ο τότε υπαρχηγός της οργάνωσης Χάρης Κουσουμβρής, για πρόκληση επικίνδυνων σωματικών βλαβών (5 μήνες) και ο Θεόδωρος Μαγκώτσος (4 μήνες). 24.10.2007: Ο τότε υποψήφιος διδάκτορας Κώστας Διαλυνάς δέχθηκε επίθεση στην Πανεπιστημιούπολη Ζωγράφου, από πενταμελές Τάγμα Εφόδου της Χρυσής Αυγής, απλώς και μόνο επειδή είχε μακριά μαλλιά και ταίριαζε στο προφίλ όσων η οργάνωση θεωρεί πολιτικούς της αντιπάλους. Οι δράστες τον μαχαίρωσαν, του απέσπασαν την ταυτότητά του με τη βία και διέφυγαν με αυτοκίνητο ιδιωτικής χρήσης. Η αυτόπτης μάρτυρας, καθηγήτρια Μαίρη Βαβαγιάννη-Μαυρή κατέγραψε την πινακίδα του αυτοκινήτου και η αστυνομία διαπίστωσε ότι ήταν το εταιρικό όχημα του Κασιδιάρη. Η δίκη διεξήχθη τον Μάρτιο του 2013 μέσα σε καθεστώς χρυσαυγίτικης τρομοκρατίας και ο Κασιδιάρης, ο οποίος κατηγορούνταν για συνέργεια σε επικίνδυνη σωματική βλάβη και ληστεία, αθωώθηκε λόγω αμφιβολιών. Ηταν ακόμα η σκοτεινή εποχή πριν από τη δολοφονία του Παύλου Φύσσα, όπου η ναζιστική οργάνωση έχαιρε ασυλίας από μερίδα της Δικαιοσύνης, της αστυνομίας, από την πλειονότητα των μίντια και από το πολιτικό σύστημα. Η μάρτυρας Μ. Βαβαγιάννη βρέθηκε, μετά τη μήνυση του Κασιδιάρη, να κατηγορείται για «ψευδορκία» και «συκοφαντία», επειδή απλώς είχε πράξει το αυτονόητο. Χρειάστηκε να περάσουν έξι χρόνια για να αθωωθεί πανηγυρικά και επιτέλους να δικαιωθεί. H οργανωμένη δολοφονική επίθεση από μηχανοκίνητο Τάγμα Εφόδου της ναζιστικής οργάνωσης στο στέκι «Αντίπνοια» στα Πετράλωνα πραγματοποιήθηκε στις 30.6.2008. Οι χρυσαυγίτες εισέβαλαν στον χώρο, χαιρέτησαν ναζιστικά και φώναξαν το παράγγελμα έναρξης της επίθεσης: «έχετε τα χαιρετίσματα της Χρυσής Αυγής... θα σας γαμήσουμε», ενώ άρχισαν να σπάνε τα τζάμια και να προκαλούν φθορές. Οι Βασίλειος Σιατούνης και Αθανάσιος Στράτος, οπλισμένοι με μαχαίρια και τσεκούρι, αποπειράθηκαν να δολοφονήσουν τους R.S. και Γ.Μ., ενώ ο ανθρωποκτόνος σκοπός τους δεν ολοκληρώθηκε γιατί όλοι έλαβαν το παράγγελμα λήξης του προμελετημένου χρόνου της επίθεσης. Ο Σιατούνης ήταν μέλος της Κεντρικής Επιτροπής της Χρυσής Αυγής και μάλιστα τα επόμενα χρόνια επιβραβεύτηκε κιόλας για τη δράση του, από τον Μιχαλολιάκο, με μια θέση στο ψηφοδέλτιο των αυτοδιοικητικών εκλογών του 2010 για τον Δήμο Αθηναίων. Σιατούνης και Στράτος καταδικάστηκαν αμετάκλητα για απόπειρα ανθρωποκτονίας σε κάθειρξη 10 ετών και 6 μηνών, και τώρα για ένταξη σε εγκληματική οργάνωση. Από το 2008 και μετά η ναζιστική οργάνωση, χρησιμοποιώντας ως μανδύα υποτιθέμενες επιτροπές «αγανακτισμένων κατοίκων», άρχισε να κλιμακώνει τις εγκληματικές επιθέσεις της κατά μεταναστών στον Αγ. Παντελεήμονα και το κέντρο της Αθήνας. Στις 9.5.2009 επιτέθηκε σε βάρος άστεγων μεταναστών που διέμεναν προσωρινά στο κτίριο του Παλαιού Εφετείου. Τάγμα Εφόδου επιχείρησε να εισβάλει στο περίβολο του κτιρίου, τραυματίζοντας μετανάστες, ενώ οι χρυσαυγίτες πετούσαν χειροβομβίδες κρότου λάμψης, πέτρες και βεγγαλικά από την ταράτσα των γραφείων τους, που τότε βρίσκονταν απέναντι επί της οδού Σωκράτους. Η επίθεση καθοδηγήθηκε από το ίδιο τον Μιχαλολιάκο με τη φυσική του παρουσία και από άλλα ηγετικά στελέχη και μετέπειτα βουλευτές της οργάνωσης. Στην εγκληματική δράση της Χρυσής Αυγής εντάσσονται βέβαια και οι επιθέσεις σε μουσουλμανικούς χώρους λατρείας, με πιο γνωστή υπόθεση αυτή του εμπρησμού τζαμιού στην πλατεία Αττικής στις 30.10.2010 από το τάγμα εφόδου του Αγ. Παντελεήμονα. Οι χρυσαυγίτες επιχείρησαν να κάψουν ζωντανούς περίπου 40 υπηκόους Μπανγκλαντές, τους οποίους κλείδωσαν μέσα με λουκέτο στην πόρτα, έσπασαν το τζάμι του παραθύρου και πέταξαν μέσα πανιά και σκουπίδια βρεγμένα με πετρέλαιο, βάζοντάς τους φωτιά και προκαλώντας πυρκαγιά. Οι εγκλωβισμένοι μετανάστες κατάφεραν να σωθούν χάρη στον νιπτήρα που υπήρχε μέσα στον χώρο και σε μια μικρή μάνικα νερού, ενώ οι δράστες κατά την αποχώρησή τους γέμισαν τους εξωτερικούς τοίχους του οικήματος με συνθήματα και προεκλογικά αυτοκόλλητα της Χρυσής Αυγής και του Μιχαλολιάκου για τις δημοτικές εκλογές. Ο εγκληματικός εμπρησμός του τζαμιού ήταν μέρος της προεκλογικής του εκστρατείας! Μεταξύ 10 και 14 Μαΐου του 2011 συντελέστηκε μία από τις πιο τρομακτικές υποθέσεις ρατσιστικής εγκληματικής βίας που είδαμε ποτέ στο κέντρο της Αθήνας. Το πογκρόμ κατά μεταναστών που οργάνωσε η Χρυσή Αυγή μετά τη δολοφονία του Μανώλη Καντάρη. Στην οργανωμένη πορεία της 12.5.2011, στο πλαίσιο της οποίας εξαπολύθηκαν οι εγκληματικές επιθέσεις, επικεφαλής ήταν ο ίδιος ο Κασιδιάρης, ο οποίος καθοδηγούσε το πλήθος, ενώ ανάμεσα στον κόσμο είχαν ακροβολιστεί άλλα ηγετικά στελέχη όπως ο Παναγιώταρος, ο Ηλιόπουλος και ο Μπούκουρας και στην κεφαλή της πορείας βρισκόταν τάγμα εφόδου της Χρυσής Αυγής. Ο ανατριχιαστικός απολογισμός του πολυήμερου πογκρόμ ήταν ένας νεκρός –ο 21χρονος Αλίμ Αμπντούλ Μάναν από το Μπανγκλαντές– και πάνω από 100 τραυματισμένοι μετανάστες. Μετά από όλα αυτά μόνο ένας χρυσαυγίτης καταδικάστηκε (ο Ηλίας Κολιόπουλος για διατάραξη κοινής ειρήνης και διακεκριμένη φθορά καταστήματος στην πλατεία Βικτωρίας), ενώ η υπόθεση του πογκρόμ παραγράφηκε λόγω παρέλευσης πενταετίας, εξαιτίας της ολιγωρίας των αρμόδιων δικαστικών αρχών. Το βράδυ της 16.9.2011 ο Αλί Ραχιμί από το Αφγανιστάν και δύο φίλοι του κάθονταν στα σκαλιά μιας πολυκατοικίας στην οδό Περγάμου στον Αγ. Παντελεήμονα. Ξαφνικά δέχτηκαν επίθεση από 15μελές Τάγμα Εφόδου της Χρυσής Αυγής. Ο Αλί ήταν αυτός που δεν πρόλαβε να ξεφύγει. Τον μαχαίρωσαν κοντά στην καρδιά. Ως επικεφαλής της επίθεσης, καταδικάστηκε τελεσίδικα η Θέμις Σκορδέλη (ηθική αυτουργία), ενώ για επικίνδυνη σωματική βλάβη οι Ιωάννης Λουκιανός και Γεώργιος Μαρκουλάκης (ποινές δύο ετών). Το μεσημέρι της 8.10.2011 Τάγμα Εφόδου της Χρυσής Αυγής επιτέθηκε με ρόπαλα και κράνη στα μέλη του ΣΕΚ και της ΑΝΤΑΡΣΥΑ που μοίραζαν έντυπο υλικό στην Πετρούπολη, χτυπώντας την τότε δημοτική σύμβουλο Πετρούπολης, Κατερίνα Πατρικίου, και έναν μαθητή. Καταδικάστηκε τελεσίδικα για διατάραξη κοινής ειρήνης από κοινού με τέλεση βιαιοπραγιών (ποινή δύο ετών), ο στενός συνεργάτης του Μιχαλολιάκου και μέλος της Κεντρικής Επιτροπής Μιχάλης Γιαννόγκωνας. Στην επέτειο της 28ης Οκτωβρίου του 2011, 10μελές Τάγμα Εφόδου της Χρυσής Αυγής με επικεφαλής τον τότε πυρηνάρχη της, Παναγιώτη Μπαντέμη, επιτέθηκε σε δύο γυναίκες από τη Βόρεια Ηπειρο στο Μεταξουργείο. Ο Μπαντέμης τις ρώτησε αν είναι Αλβανίδες και όταν εκείνες απάντησαν ότι είναι Ελληνίδες, τους ζήτησε ταυτότητες. Οι γυναίκες αρνήθηκαν να τις επιδείξουν και οι δράστες τις χτύπησαν άγρια και απέσπασαν την τσάντα της πρώτης γυναίκας, αφαιρώντας χρηματικό ποσό, ενώ αποπειράθηκαν να πάρουν και το κινητό της δεύτερης. Μπαντέμης και Γεώργιος Φουρνάρος καταδικάστηκαν αμετάκλητα για ληστεία και απόπειρα ληστείας, όπως και ο ερήμην καταδικασθείς Alexander Steven James που παραμένει άφαντος. Ηταν μετά τις 3 τη νύχτα της 12.6.2012 όταν το τάγμα εφόδου του Περάματος επιτέθηκε στο σπίτι των Αιγύπτιων αλιεργατών. Οι δράστες ανέβηκαν στην ταράτσα, όπου κοιμόταν ο Αμπουζίντ Εμπάρακ, και αποπειράθηκαν να τον δολοφονήσουν, χτυπώντας τον άγρια με ξύλα και σιδερένιους λοστούς, κυρίως στο πρόσωπο και το κεφάλι, με αποτέλεσμα να χρειαστεί μακρά νοσηλεία στο νοσοκομείο και να υποχρεωθεί να τρέφεται με καλαμάκι γιατί του είχαν σπάσει το σαγόνι και τη μύτη. Εσπασαν ακόμα τα παράθυρα του σπιτιού –δεν κατάφεραν να σπάσουν την πόρτα– και ψέκασαν με πυροσβεστήρα τον εσωτερικό χώρο, όπου κοιμούνταν οι άλλοι τρεις Αιγύπτιοι, ενώ έσπασαν και τα παρκαρισμένα αυτοκίνητά τους. Την επίθεση είχε προαναγγείλει μερικές ώρες πριν σε καφετέρια στο Πέραμα ο Λαγός. Για την απόπειρα ανθρωποκτονίας και για ένταξη σε εγκληματική οργάνωση καταδικάστηκαν ο επικεφαλής του Τάγματος Εφόδου Αναστάσιος Πανταζής (ποινή 10 έτη και 24 μήνες και για την επίθεση στο ΠΑΜΕ) και οι Δημήτρης Αγριογιάννης, Μάρκος Ευγενικός, Θωμάς Μαρίας και Κωνσταντίνος Παπαδόπουλος σε 7 έτη. Στις 15.9.2012 στόχος της χρυσαυγίτικης επίθεσης ήταν μέλη της Αντιναζιστικής Πρωτοβουλίας Πειραιά και οι δράστες ηγετικά στελέχη της Χρυσής Αυγής στον Πειραιά. Τότε είχαν ταυτοποιηθεί και καταδικάστηκαν τελεσίδικα οι Νικόλαος Αποστόλου και Νεκτάριος Σαλούφας (ποινή πέντε μηνών). Σήμερα γνωρίζουμε ότι συμμετείχαν επίσης οι Γρηγόρης Δεμέστιχας και Θεόδωρος Κολιογιάννης (καταδικασμένος για άλλη χρυσαυγίτικη επίθεση). Ο Αποστόλου καταδικάστηκε και για ένταξη σε εγκληματική οργάνωση. Στις 17.1.2013, περίπου στις 3.20 τα ξημερώματα, έλαβε χώρα ένα στυγνό ρατσιστικό έγκλημα. Οι Διονύσιος Λιακόπουλος και Χρήστος Στεργιόπουλος, οι οποίοι επέβαιναν σε μοτοσικλέτα τύπου σκούτερ, εντόπισαν στα Πετράλωνα τον Πακιστανό εργάτη Σαχζάτ Λουκμάν που πήγαινε με το ποδήλατό του για δουλειά στη λαχαναγορά και τον δολοφόνησαν με 7 μαχαιριές, απλώς και μόνο λόγω της καταγωγής του. Στο σπίτι του ενός βρέθηκαν φυλλάδια της Χρυσής Αυγής, ενώ το δικαστήριο και στον δεύτερο βαθμό αναγνώρισε το ρατσιστικό κίνητρο των δραστών, αλλά έσπασε την πρωτόδικη ποινή της ισόβιας κάθειρξης, επιβάλλοντάς τους ποινή 21 ετών και 5 μηνών. Στη μεγάλη δίκη καταδικάστηκαν για ένταξη σε εγκληματική οργάνωση και έτσι η δολοφονία Λουκμάν εντάσσεται πλέον και με τη δικαστική βούλα στο ποινικό μητρώο της Χρυσής Αυγής. 13.2.2013: Στελέχη της Χρυσής Αυγής στην Ιεράπετρα συγκεντρώθηκαν στα τοπικά γραφεία της οργάνωσης και αποφάσισαν να μεταβούν σε ελαιουργείο στη Βαϊνιά Ιεράπετρας, όπου εργάζονταν Πακιστανοί με σκοπό να τους ανοίξουν τα κεφάλια. Αφού εφοδιάστηκαν με ξύλα από οικοδομή εξαπέλυσαν την άγρια επίθεσή τους. Τελεσίδικα καταδικάστηκαν ο πυρηνάρχης Αριστόδημος Δασκαλάκης και οι Γεώργιος Πετράκης, Εμμανουήλ Μαυρικάκης και Εμμανουήλ Ψυλλάκης για απρόκλητες, επικίνδυνες και απλές σωματικές βλάβες, σε 27 μήνες ο δεύτερος και 17 μήνες οι υπόλοιποι. Ο Δασκαλάκης καταδικάστηκε και για ένταξη σε εγκληματική οργάνωση. 28.2.2013: Βουλευτές, όπως οι Λαγός, Παναγιώταρος, Μίχος και στελέχη όπως τα μέλη του Τάγματος Εφόδου της Νίκαιας (που η Χρυσή Αυγή το θεωρούσε τάγμα-μοντέλο και το έστελνε σε όλη την Ελλάδα) βρέθηκαν στην Πάρο για χρυσαυγίτικη φιέστα για την κοπή βασιλόπιτας. Εκεί η Χρυσή Αυγή εξαπέλυσε επίθεση σε βάρος διαδηλωτών που μετείχαν σε αντιφασιστική συγκέντρωση, τραυματίζοντας σοβαρά στο κεφάλι τη Μαρία Τρούλλου και τον Σάββα Μαυρίδη. Μάλιστα οι χρυσαυγίτες είχαν το θράσος να φωτογραφίζονται πατώντας αντιναζιστικό λάβαρο που είχαν αποσπάσει ως λάφυρο κατά την επίθεσή τους. Ως βασικό δράστη της επίθεσης σε βάρος της η Μ. Τρούλλου αναγνώρισε τον Μίχο. Στο πλαίσιο των εκκαθαριστικών επιχειρήσεων της ναζιστικής οργάνωσης σε βάρος μεταναστών και των καταστημάτων τους στην περιοχή του Αγ. Παντελεήμονα και της Κυψέλης, η Χρυσή Αυγή έκαψε το μπαρ «Cointreau», ιδιοκτησίας υπηκόου Καμερούν, στην πλατεία Αμερικής, στις 13.5.2013. Ο Νικόλαος Παπαβασιλείου –στέλεχος προερχόμενο από το Τάγμα Εφόδου της Νίκαιας– και ο Γεώργιος Περρής, οι οποίοι έχουν ομολογήσει ότι από τον Σεπτέμβριο του 2012 «αστυνόμευαν» την περιοχή, έσπασαν την τζαμαρία του καταστήματος με βαριοπούλα, περιέλουσαν το τζάμι και την εσωτερική κουρτίνα με βενζίνη και έβαλαν φωτιά. Καταδικάστηκαν τελεσίδικα για εμπρησμό από πρόθεση και για διακεκριμένη περίπτωση φθοράς (ποινή δύο ετών και τριών μηνών), ενώ ο Παπαβασιλείου και για ένταξη σε εγκληματική οργάνωση. Η εγκληματική ενέργεια στον Ελεύθερο Κοινωνικό Χώρο της Ηλιούπολης «Συνεργείο» στις 10.7.2013 πραγματοποιήθηκε υπό τη φυσική παρουσία και καθοδήγηση του Λαγού και του Μίχου, ενώ την είχε προαναγγείλει ο Παναγιώταρος. Εξαπολύθηκε από μηχανοκίνητο Τάγμα Εφόδου αποτελούμενο από 50 μηχανές, στις οποίες επέβαιναν μέλη των Τοπικών Οργανώσεων της Χρυσής Αυγής στη Νίκαια, τον Πειραιά και τα Νότια Προάστια, ενώ ο Λαγός ήταν επικεφαλής με το βουλευτικό του αυτοκίνητο. Οι χρυσαυγίτες, οι οποίοι κρατούσαν λοστούς και κοντάρια, επιτέθηκαν στο «Συνεργείο» περίπου στις 19.30, όταν μέσα στον χώρο πραγματοποιούνταν μάθημα Αγγλικών σε μικρά παιδιά. Εσπασαν και κατέστρεψαν ό,τι βρήκαν μπροστά τους και στη συνέχεια χτύπησαν και τραυμάτισαν τον εκμισθωτή του χώρου Π.Δ., ενώ η δασκάλα και οι μαθητές κατάφεραν να κρυφτούν στην τουαλέτα. Για ηθική αυτουργία καταδικάστηκαν Λαγός και Μίχος (8 μήνες), ενώ για επικίνδυνη σωματική βλάβη ο πρώην πυρηνάρχης Πειραιά Θωμάς Μπαρέκας και οι Γεώργιος Σταμπέλος, Χρήστος Γαλανάκης, Διονύσιος Αγιοβλασίτης (από 11 μήνες) και Γεώργιος Καλπιτζής (5 μήνες). Μπαρέκας και Σταμπέλος καταδικάστηκαν και για ένταξη σε εγκληματική οργάνωση. Πέντε μέρες πριν από τη δολοφονία του Παύλου Φύσσα (12.9.2013) περίπου στις 23.50 το βράδυ, το Τάγμα Εφόδου της Χρυσής Αυγής στο Πέραμα πραγματοποίησε άγρια επίθεση, με λοστούς στην άκρη των οποίων υπήρχαν πρόκες και βίδες, με κοντάρια που είχαν προσαρμοσμένες μεταλλικές απολήξεις και με άλλα φονικά αντικείμενα, σε βάρος μελών του ΠΑΜΕ που έκαναν αφισοκόλληση. Την επίθεση και πάλι καθοδήγησε ο Λαγός, συνομιλώντας με τον Αναστάσιο Πανταζή, επικεφαλής του Τάγματος Εφόδου που επιτιθόταν εκείνη την ώρα, ενώ ενημέρωνε τον Πυρηνάρχη της Νίκαιας Πατέλη –που ήταν σε επιφυλακή– και τον Σωτήρη Δεβελέκο. Η επίθεση είχε προαναγγελθεί από τον Λαγό (8.8.2013), αλλά και από τον Παναγιώταρο (1.5.2013). Πανταζής (ποινή 10 έτη και 24 μήνες και για την απόπειρα ανθρωποκτονίας στους Αιγύπτιους) και Αντώνιος Χατζηδάκης (6 έτη) καταδικάστηκαν για επικίνδυνη σωματική βλάβη και για ένταξη σε εγκληματική οργάνωση. Ιωάννης Καστρινός και Κυριάκος Αντωνακόπουλος (3 έτη) για επικίνδυνη σωματική βλάβη. Τα μεσάνυχτα της 17ης-18ης Σεπτεμβρίου 2013 το Τάγμα Εφόδου της Νίκαιας συγκεντρώθηκε έξω από τα γραφεία του τοπικού πυρήνα και µε μοτοσικλέτες και αυτοκίνητα, ανάμεσα στα οποία και του Ρουπακιά, κατευθύνθηκε προς το Κερατσίνι και την καφετέρια «Κοράλλι» με στόχο τον Παύλο Φύσσα και την παρέα του. Για την παρουσία του Παύλου και της παρέας του εκεί είχαν ενημερώσει τους ιεραρχικά ανωτέρους τους, χρυσαυγίτες που βρίσκονταν μέσα στην καφετέρια. Το τάγμα ενεργοποιήθηκε με sms που έστειλε στα μέλη του ο πυρηνάρχης Γεώργιος Πατέλης, ο οποίος είχε πρώτα πάρει την εντολή από τον Λαγό. Η οργανωμένη επίθεση ολοκληρώθηκε με το μαχαίρι του Ρουπακιά και τη δολοφονία του Παύλου Φύσσα. Αμέσως μετά το έγκλημα, ο Λαγός ενημέρωσε απευθείας τον Μιχαλολιάκο, προκειμένου να ξεκινήσει η επιχείρηση συγκάλυψης. Καταδικάστηκαν για τη δολοφονία και για ένταξη σε εγκληματική οργάνωση: Γεώργιος Ρουπακιάς (ισόβια και 14 έτη), Γεώργιος Πατέλης και Ιωάννης Καζαντζόγλου (10 έτη και 2 μήνες), Ιωάννης Αγγος και Αναστάσιος Μιχάλαρος (9 έτη και 2 μήνες), Ελπιδοφόρος Καλαρίτης, Ιωάννης Κομιανός, Κων/νος Κορκοβίλης, Γιώργος Σταμπέλος, Λέων Τσαλίκης, Αθανάσιος Τσορβάς, Νίκος Τσορβάς (9 έτη), Αναστάσιος Αναδιώτης, Γεώργιος Δήμου, Γεώργιος Σκάλκος, Αριστοτέλης Χρυσαφίτης (7 έτη). Παρά τη δραστική μείωση των επιθέσεων μετά την ποινική δίωξη σε βάρος της, η Χρυσή Αυγή δεν εγκατέλειψε την εγκληματική της δράση. Στις 31.3.2017 το Τάγμα Εφόδου των κεντρικών γραφείων της στη Μεσογείων, με επικεφαλής το ηγετικό στέλεχος της οργάνωσης Χρήστο Ζέρβα, εξαπέλυσε δολοφονική επίθεση σε βάρος του φοιτητή Αλέξη Λάζαρη, ο οποίος στοχοποιήθηκε λόγω της εμφάνισής του και υπέστη άγριο ξυλοδαρμό στο κεφάλι από τους χρυσαυγίτες, οι οποίοι του έκλεψαν και την τσάντα. Ο Ζέρβας πρωτόδικα καταδικάστηκε για επικίνδυνη σωματική βλάβη και ληστεία (εφτά χρόνια). Την 1.11.2017 Τάγμα Εφόδου της ναζιστικής οργάνωσης με επικεφαλής τον Σωτήρη Δεβελέκο, εξαπέλυσε αιματηρή επίθεση σε βάρος τριών γυναικών, μεταξύ των οποίων η Ευγενία Κουνιάκη, μέλος της ομάδας των συνηγόρων πολιτικής αγωγής των Αιγύπτιων αλιεργατών στη δίκη της Χρυσής Αυγής και μάλιστα έξω από το Εφετείο, την ώρα που μέσα διεξαγόταν η ακροαματική διαδικασία. Κατηγορούμενος μαζί με τον Δεβελέκο είναι και το στέλεχος της οργάνωσης στον Πειραιά, Χάρης Δραμιτινός. Στις 25.2.2018 Τάγμα Εφόδου της Χρυσής Αυγής εξαπέλυσε δολοφονική επίθεση στον Ελεύθερο Κοινωνικό Χώρο του Πειραιά «Φαβέλα». Εβαλε φωτιά στον χώρο με πυρσούς και άνοιξε με λοστό το κεφάλι της συνηγόρου Πολιτικής Αγωγής της οικογένειας Φύσσα, Ελευθερίας Τομπατζόγλου, πλημμυρίζοντάς την στο αίμα, ενώ τραυμάτισε άλλα τρία άτομα. Για απόπειρα ανθρωποκτονίας κατηγορούνται τα στελέχη του Πειραιά Σωτήρης Δεβελέκος και Ακης Θεοδώρου."" ""Τα χέρια που χαιρετούν Ναζιστικά είναι βαμμένα με αίμα"" ""2022-01-08 16:37:03.454814""",152,Ανθρωποκτονία,1,181,2022-01-10T12:02:30.746335Z,2022-01-10T12:02:30.746371Z,25.611
"""Τραγωδία στο Πέραμα όπου 21χρονος ειδικός φρουρός, υπό συνθήκες που δεν είχαν διευκρινιστεί πλήρως ώς αργά χθες, σκότωσε σε ατύχημα τον 25χρονο -επίσης αστυνομικό- αδελφό του μπροστά στα μάτια του πατέρα τους. Η τραγωδία συνέβη στις 22.00 το βράδυ του Σαββάτου στο πατρικό τους στην οδό Θράκης, όπου και τα δύο αδέλφια έμεναν, αφού δεν είχαν φύγει από το σπίτι του σωφρονιστικού υπάλληλου πατέρα τους. Τα δύο αδέλφια, που είχαν προσληφθεί στον τελευταίο διαγωνισμό ειδικών φρουρών (Αύγουστο 2019), υπηρετούσαν από τον Ιανουάριο στην Αμεση Δράση του Πειραιά, στην ομάδα ΔΙΑΣ και από σήμερα, σύμφωνα με πληροφορίες, θα άρχιζαν νέα εκπαίδευση για να ενταχθούν στον ομάδα ΔΡΑΣΗ. Για αυτόν τον λόγο ο μεγαλύτερος είχε προμηθευτεί καινούργιο όπλο, το οποίο ο μικρότερος άρχισε να περιεργάζεται. Την ώρα που επιχειρούσε να το απογεμίσει, εκείνο εκπυρσοκρότησε και η βολίδα που βγήκε από την κάννη τραυμάτισε βαρύτατα τον 25χρονο στο κεφάλι. Σχεδόν άμεσα με ασθενοφόρο του ΕΚΑΒ το άτυχο θύμα μεταφέρθηκε στο Αττικό νοσοκομείο, όπου, παρά τις προσπάθειες των γιατρών, κατέληξε λίγο πριν από τις τέσσερις τα ξημερώματα της Κυριακής. Μετά την τραγική εξέλιξη ο 21χρονος ειδικός φρουρός συνελήφθη με την κατηγορία της ανθρωποκτονίας από αμέλεια και για παράβαση της ορθής χρήσης όπλου με συνέπεια να του κατασχεθεί το υπηρεσιακό του πιστόλι. Ερευνα για την υπόθεση ανέλαβε να διεξάγει το τμήμα Εγκλημάτων κατά Ζωής της Ασφάλειας Αττικής, ενώ ο σοκαρισμένος 21χρονος, μετά από εισαγγελική παραγγελία, αφέθηκε ελεύθερος."" ""Οικογενειακή τραγωδία στο Πέραμα"" ""2022-01-08 16:37:03.454814""",151,Ανθρωποκτονία,1,180,2022-01-10T12:02:04.865150Z,2022-01-10T12:02:04.865189Z,7.999
"""Αίτημα προς τον προϊστάμενο της Εισαγγελίας Εφετών καταθέτουν σήμερα οι δικηγόροι των Αιγύπτιων ψαράδων, προκειμένου να ασκηθεί έφεση στο σκέλος της απόφασης για τη Χρυσή Αυγή που αφορά στην επίθεση σε βάρος τους.  Οι συνήγοροι των Αιγύπτιων αλιεργατών στη δίκη της Χρυσής Αυγής Κώστας Παπαδάκης και Θανάσης Καμπαγιάννης θα ζητήσουν από τον Γιάννη Μωραϊτάκη να ασκήσει έφεση κατά της καταδικαστικής απόφασης όσον αφορά τις ποινές που επιβλήθηκαν στους δράστες της απόπειρας ανθρωποκτονίας εναντίον του Αμπουσίντ Εμπάρακ, τόσο για το αδίκημα αυτό όσο και για την ένταξή τους σε εγκληματική οργάνωση, τις οποίες θεωρούν χαμηλές. Σύμφωνα με την απόφαση του δικαστηρίου, για την επίθεση σε βάρος των Αιγύπτιων ψαράδων, καταδικάστηκαν οι Δημήτρης Αγριογιάννης, Μάρκος Ευγενικός, Θωμάς Μαρίας και Κωνσταντίνος Παπαδόπουλος, με ποινή, κατά συγχώνευση, 7 ετών κάθειρξης ο καθένας και ο πυρηνάρχης Περάματος Αναστάσιος Πανταζής, ο οποίος καταδικάστηκε σε 10ετή κάθειρξη και ποινή φυλάκισης 24 μηνών. Οι Αγριογιάννης, Ευγενικός και Πανταζής οδηγήθηκαν στην φυλακή, καθώς δε δόθηκε ανασταλτική δύναμη στην έφεση τους.   "" ""Δίκη Χρυσής Αυγής: Αίτημα έφεσης στις χαμηλές ποινές για τους Αιγύπτιους ψαράδες"" ""2022-01-08 16:37:03.454814""",150,Ανθρωποκτονία,1,179,2022-01-10T12:01:56.621579Z,2022-01-10T12:01:56.621635Z,5.203
"""Επεισόδια ξέσπασαν χθες μετά τη διαδήλωση 500 ανθρώπων στη μνήμη ενός νεαρού άνδρα, που έπεσε νεκρός το Σάββατο κατά τη διάρκεια αστυνομικού ελέγχου, κοντά στο αστυνομικό τμήμα όπου είχε μεταφερθεί το θύμα. Η αστυνομία προχώρησε ύστερα σε «πολλές συλλήψεις» στο προάστιο Σερμπέκ των Βρυξελλών, αλλά «η ηρεμία έχει επιστρέψει», είπε η εκπρόσωπος των αστυνομικών αρχών, Οντρέ Ντερεϊμέκερ, υποστηρίζοντας ότι νωρίτερα σημειώθηκαν καταστροφές αυτοκινήτων και ότι οι συγκεντρωμένοι εκτόξευαν πέτρες εναντίον των δυνάμεων ασφαλείας. Ένα αστυνομικό τμήμα τυλίχθηκε επίσης στις φλόγες, όμως η φωτιά σβήστηκε πριν πάρει διαστάσεις. Δύο αστυνομικοί που βρίσκονταν εκεί μεταφέρθηκαν σε νοσοκομείο για προληπτικούς λόγους ενώ άλλοι δύο συνάδελφοί τους τραυματίστηκαν στις επιχειρήσεις για την αποκατάσταση της τάξης, χωρίς να διατρέχει κίνδυνο η ζωή τους. Σύμφωνα με τοπικά μέσα ενημέρωσης, το θύμα ονομαζόταν Ιμπραϊμά Μπ. και ήταν 23 ετών. Η εισαγγελία των Βρυξελλών ανακοίνωσε ότι διεξάγεται έρευνα για «ανθρωποκτονία από αμέλεια», προκειμένου να εξακριβωθούν οι συνθήκες θανάτου του. Με βάση την ανακοίνωση που είχαν εκδώσει την Δευτέρα οι εισαγγελικές αρχές, αστυνομικοί έκαναν έλεγχο το Σάββατο «σε μια ομάδα προσώπων που είχαν συναθροιστεί» κατά παράβαση των μέτρων για την πανδημία. Ο Ιμπραϊμά Μπ. προσπάθησε να διαφύγει πεζός, αλλά συνελήφθη. Όταν έφτασε στο αστυνομικό τμήμα έχασε τις αισθήσεις του και πέθανε λίγο αργότερα στο νοσοκομείο όπου μεταφέρθηκε. Η υπόθεση αυτή ερευνάται και από την Comite P, την υπηρεσία εσωτερικών υποθέσεων της αστυνομίας."" ""Αθρόες συλλήψεις διαδηλωτών για τον θάνατο 23χρονου σε αστυνομικό τμήμα του Βελγίου"" ""2022-01-08 16:37:03.454814""",149,Ανθρωποκτονία,1,178,2022-01-10T12:01:51.185646Z,2022-01-10T12:01:51.185682Z,7.732
"""Μετά από αρκετούς μήνες, συνελήφθη το απόγευμα στο Πόρτο Ράφτη ο φυγόδικος χρυσαυγίτης Σωτήρης Δεβελέκος, κατηγορούμενος για την επίθεση στη «Φαβέλα». Το άλλοτε ηγετικό στέλεχος της εγκληματικής οργάνωσης Χρυσή Αυγή είχε νοικιάσει σπίτι στην περιοχή και συνελήφθη από αστυνομικούς της κρατικής ασφάλειας περίπου στις 6 το απόγετμα, ενώ εις βάρος του εκκρεμούσε ένταλμα από τις 21 Οκτωβρίου. Ο 34χρονος είναι κατηγορούμενος για τη δολοφονική επίθεση της Χρυσής Αυγής στον ελεύθερο κοινωνικό χώρο «Φαβέλα» στον Πειραιά στις 25/2/2018 και κατηγορείται για τα κακουργήματα της απόπειρας ανθρωποκτονίας από πρόθεση κατά πέντε ατόμων και του εμπρησμού κατά συναυτουργία, από τον οποίο προέκυψε κίνδυνος για άνθρωπο. Το ένταλμα σύλληψης εις βάρος του εκδόθηκε στις 21 Οκτωβρίου, όταν δεν εμφανίστηκε να απολογηθεί, ενώ δεν εντοπίστηκε σε καμία από τις τρεις διαφορετικές διευθύνσεις που είχε δηλώσει. Ο ίδιος άλλωστε δεν είχε εμφανιστεί ούτε στις 5 Οκτωβρίου στην Ευελπίδων, όταν επρόκειτο να δικαστεί μαζί με τον επίσης χρυσαυγίτη Χάρη Δραμιτινό για την επίθεση του 2017 εις βάρος της δικηγόρου Ευγενίας Κουνιάκη. Υπενθυμίζεται ότι για τη δολοφονική επίθεση στον κοινωνικό χώρο «Φαβέλα» κατηγορείται και ο Άκης Θεοδώρου, ο οποίος παραμένει άφαντος. Και οι δύο χρυσαυγίτες, άλλωστε, ακολούθησαν κατά γράμμα τις εντολές του αρχηγού Μιχαλολιάκου, αφού ήταν εκείνος που στις 9 Ιουνίου 2012 έξω από τα γραφεία της εγκληματικής οργάνωσης στη Νίκαια δήλωνε «αν χρειαστεί, γινόμαστε και φυγόδικοι. Ας πάρουν αυτό το μήνυμα. Αν χρειαστεί, θα μας ψάχνουν, και είμαστε χιλιάδες, είμαστε πάρα πολλοί»."" ""Συνελήφθη το πρωτοπαλίκαρο του Μιχαλολιάκου, Σωτήρης Δεβελέκος"" ""2022-01-08 16:37:03.454814""",148,Ανθρωποκτονία,1,177,2022-01-10T12:01:43.215017Z,2022-01-10T12:01:43.215054Z,7.3
"""Στη Δικαιοσύνη παραπέμπονται τα δύο αδέλφια, 15 και 17 ετών, που συνελήφθησαν χθες για την τον βίαιο ξυλοδαρμό του 53χρονου σταθμάρχη στο μετρό της Ομόνοιας την Τετάρτη, καθώς και ο ειδικός φρουρός που κατηγορείται για παράβαση καθήκοντος και υπόθαλψη, γιατί έδωσε οδηγίες στους δύο νεαρούς για το πώς θα κρυφτούν για να αποφύγουν την σύλληψη. Σύμφωνα με την αστυνομία, σε βάρος των δύο ανηλίκων σχηματίστηκε δικογραφία για κακούργημα και συγκεκριμένα για απόπειρα ανθρωποκτονίας κατά συναυτουργία, καθώς και για απείθεια, αφού αρνήθηκαν να δώσουν δακτυλικά αποτυπώματα. Ο εισαγγελέας θα μελετήσει την δικογραφία και θα αποφασίσει εάν θα ασκήσει δίωξη για κακούργημα, οπότε θα παραπέμψει στον ανακριτή τους δράστες, που ταυτοποιήθηκαν και αναγνωρίστηκαν από το θύμα. Τα δυο αδέλφια είχαν μπει στο μετρό από τον σταθμό του Αγίου Αντωνίου και επιτέθηκαν στον 53χρονο όταν βγήκαν στον σταθμό της Ομόνοιας, επειδή τους έκανε παρατήρηση ότι δεν φορούσαν μάσκες και είχαν τα πόδια πάνω στο κάθισμα. Από την πλευρά τους, οι ίδιοι στις καταθέσεις τους ισχυρίστηκαν ότι του επιτέθηκαν επειδή μίλησε άσχημα για το σπίτι τους κάτι που που τους εξαγρίωσε, ενώ υποστήριξαν πως δεν είχαν συναίσθηση πόσο άσχημα τον χτύπησαν. Αμέσως μετά μπήκαν σε τρένο του ηλεκτρικού και κατέβηκαν στο Μοναστηράκι, απ' όπου, σύμφωνα με πληροφορίες, τηλεφώνησαν στην μητέρα τους, η οποία πήγε και τους πήρε με το αυτοκίνητο. Κατά τις ίδιες πληροφορίες εκείνη ενημέρωσε τον ειδικό φρουρό, ο οποίος κατηγορείται ότι καθοδήγησε τα δύο αδέλφια για το πως να κρυφτούν και τι να κάνουν σε περίπτωση που συλλαμβάνονταν. Πρόκειται για έναν 24χρονο, φίλος της οικογένειας, που συνελήφθη στην Ασφάλεια, όπου πήγε να επισκεφθεί τα δυο παιδιά."" ""Δικογραφία για απόπειρα ανθρωποκτονίας σε βάρος των δύο αδελφών που επιτέθηκαν στον σταθμάρχη"" ""2022-01-08 16:37:03.454814""",145,Ανθρωποκτονία,1,174,2022-01-10T12:01:15.201598Z,2022-01-10T12:01:15.201634Z,7.346
"""Ο 48χρονος οδηγήθηκε σήμερα στον εισαγγελέα Χανίων, απ' όπου ζήτησε κι έλαβε προθεσμία για την Παρασκευή προκειμένου να απολογηθεί στον ανακριτή. Ο φερόμενος ως δράστης παρουσιάστηκε χωρίς δικηγόρο, με τον εισαγγελέα να του ασκεί κατηγορίες για ανθρωποκτονία από πρόθεση και οπλοχρησία. Σύμφωνα με τις πληροφορίες, ο Νορβηγός φέρεται να ομολόγησε στους αστυνομικούς ότι σκότωσε την 54χρονη σύντροφό του, ωστόσο δήλωσε πως η πράξη του οφειλόταν σε ατύχημα, αφού, αμφότεροι είχαν πιει πολύ και δεν μπορούσε να ελέγξει τις κινήσεις του. Υπενθυμίζεται ότι ο 48χρονος εντοπίστηκε το απόγευμα της Τρίτης μέσα στο αυτοκίνητο της 54χρονης σε εκκλησάκι στην περιοχή των Λινοπεραμάτων Ηρακλείου όπου και συνελήφθη. Το πτώμα της γυναίκας εντοπίστηκε το μεσημέρι της Κυριακής σε μεζονέτα, σε συγκρότημα κατοικιών στην περιοχή Μεσκλά του Δήμου Πλατανιά από οικείο της πρόσωπο το οποίο την αναζητούσε. Σύμφωνα με τον ιατροδικαστή, η άτυχη γυναίκα έφερε 14 τραύματα από αιχμηρό αντικείμενο, ένα εκ των οποίων στον λαιμό το οποίο ήταν και το θανατηφόρο. Σύμφωνα με τα όσα έχουν γίνει γνωστά, η σχέση της 54χρονης με τον 47χρονο, φαίνεται να ήταν ταραχώδης, καθώς μεταξύ τους υπήρχαν συχνοί καυγάδες. "" ""Την Παρασκευή η απολογία το Νορβηγού για τη δολοφονία της 54χρονης στα Χανιά"" ""2022-01-08 16:37:03.454814""",144,Γυναικοκτονία,1,173,2022-01-10T12:01:07.617999Z,2022-01-10T12:01:07.618033Z,8.613
"""Nωρίς το βράδυ της 23ης Οκτωβρίου του 2014 ένας 33χρονος αστυνομικός πηγαίνει στην Καλλίπολη στο σπίτι τού εξ αγχιστείας 23χρονου συγγενή του και τον δολοφονεί άγρια με 53 μαχαιριές (14 από αυτές στο κεφάλι). «Ημουν σε αμόκ και τον μαχαίρωσα 53 φορές» υποστήριξε ο αστυνομικός. «Ηταν σε ήρεμη ψυχική κατάσταση», «πήγε στο σπίτι με καλυμμένα όλα του τα χαρακτηριστικά για να μην αναγνωριστεί», «είπε ψέματα ότι προηγήθηκε τηλεφώνημα», «η άγρια δολοφονία έγινε εν ψυχρώ και με δόλο λόγω οικονομικών διαφορών σε πρακτορείο ΟΠΑΠ που διατηρούσαν οι δύο άνδρες», «από τη μανία του -όπως εξήγησε ο πραγματογνώμονας- έφτασε στο σημείο να αυτοτραυματιστεί με εκδορές και ο ίδιος», «ο δράστης προσπάθησε να διαφύγει παίρνοντας τα κλειδιά της μοτοσικλέτας έντρομου ενοίκου που θέλησε να δει τι συμβαίνει», «θέλησε στη συνέχεια να καλύψει τα στοιχεία εισερχόμενος ως θλιμμένος συγγενής στον χώρο του εγκλήματος» ήταν τα συγκλονιστικά στοιχεία που προέκυψαν και εκτέθηκαν στις δύο δικαστικές διαδικασίες (σε πρώτο και σε δεύτερο βαθμό από το Μικτό Ορκωτό Εφετείο), που καταδίκασαν ομόφωνα τον αστυνομικό σε ισόβια, ενώ απορρίφθηκαν όλα τα ελαφρυντικά. Οπως προέκυψε, μεταξύ άλλων, ο αστυνομικός είχε πείσει τον συγγενή του να φαίνεται μόνος αυτός ως ιδιοκτήτης του πρακτορείου διότι λόγω επαγγέλματος αλλά -όπως προέκυψε- και προηγούμενων δοσοληψιών με τη Δικαιοσύνη δεν μπορούσε να διαθέτει παρόμοια επιχείρηση. Ο αστυνομικός καταδικάστηκε για ανθρωποκτονία με δόλο, παράνομη οπλοφορία και οπλοχρησία. Κι όλα αυτά για μια οικονομική διαφορά μερικών χιλιάδων ευρώ! Η υπεράσπιση του ισοβίτη αστυνομικού υπέβαλε ένσταση αναίρεσης στον Αρειο Πάγο με το αιτιολογικό ότι ο νέος Π.Κ. προβλέπει, αναλόγως των συνθηκών της πράξης δολοφονίας με δόλο, ισόβια ή πρόσκαιρη κάθειρξη 10 ετών. Μετά την απόφαση του Αρείου Πάγου να επανεξεταστεί η επιμέτρηση ποινής, το νέο Μεικτό Ορκωτό Εφετείο Πειραιά επανέλαβε τη διαδικασία («Θα σπάσουν τα ισόβια του πρώην αστυνομικού για τις 53 μαχαιριές;», «Εφ.Συν.», 2.07.2020) και με απόφασή του στις 16.1.2021 επικύρωσε την ισόβια κάθειρξη, όμως αναγνώρισε στον αστυνομικό το ελαφρυντικό του πρότερου έντιμου βίου, καταδικάζοντάς τον τελικά σε 14 χρόνια κάθειρξη. Το ελαφρυντικό δόθηκε στον αστυνομικό παρά το γεγονός ότι -σύμφωνα με τη νομική εκπροσώπηση της οικογένειας του θύματος- δεν εξέλιπαν οι προηγούμενες ποινικές εμπλοκές του σε αδικήματα ιδιαίτερα επιβαρυντικά, δεδομένης ιδίως και της ιδιότητάς του ως αστυνομικού. «Συγκεκριμένα στις αρχές του 2013 ο Π.Τ., που υπηρετούσε στο Αστυνομικό Τμήμα Καμινίων, είχε τεθεί σε αυτοδίκαιη αργία από την υπηρεσία του επειδή είχε κατηγορηθεί για παθητική δωροδοκία και λαθρεμπορία, πράξεις για τις οποίες καταδικάστηκε από το πρωτοβάθμιο Πλημμελειοδικείο αλλά αθωώθηκε κατά πλειοψηφία από το Εφετείο Πειραιά. Κατά τους ισχυρισμούς του αθωώθηκε πειθαρχικά, ωστόσο δεν έχει προσκομιστεί ποτέ απόφαση. Επιπλέον, διατέλεσε ένα εξαιρετικά ειδεχθές αδίκημα, για το οποίο μέχρι και σήμερα δεν παρουσιάζει ιδιαίτερη μεταστροφή στη στάση του και στην απολογία του. Δόθηκε σε αστυνομικό ελαφρυντικό ενώ διατέλεσε μια στυγερή δολοφονία. Σημειωτέο δε ότι ο ίδιος ο Αρειος Πάγος άσκησε αυτεπαγγέλτως αναίρεση κατά της εφετειακής απόφασης, η οποία αναγνώρισε το ελαφρυντικό του προτέρου συννόμου βίου στον Ε. Κορκονέα που δολοφόνησε τον Αλ. Γρηγορόπουλο. Αντίστοιχη θεωρούμε ότι θα πρέπει να είναι η αντίδραση του Αρείου Πάγου και στην εν λόγω υπόθεση» υποστηρίζει η Πολιτική Αγωγή, που εκπροσωπήθηκε από τον δικηγόρο Θ. Μαντά. Ενα σχόλιο από τον αδελφό του θύματος «Αξιότιμοι/ες Κύριοι και Κυρίες που υπηρετείτε τους θεσμούς: Σας αποστέλλω αυτό το e-mail με σκοπό να σας εκφράσω την αδικία που ένιωσα την Παρασκευή 16/01/2021, στη δίκη όπου εφαρμόστηκε ο νόμος του σύννομου βίου στο Μεικτό Ορκωτό Εφετείο Πειραιά. Σε ένα δολοφόνο που μαχαίρωσε 53 φορές τον αδερφό μου και που τιμωρήθηκε στον 1ο και 2ο βαθμό σε ισόβια κάθειρξη χωρίς ελαφρυντικό, εν μέσω εξαιρετικής διαδικασίας, ο Αρειος Πάγος, λόγω αλλαγής του νόμου, επέστρεψε την υπόθεση πάλι σε δίκη, όπου και του χορηγήθηκε το ελαφρυντικό του σύννομου βίου και μειώθηκε η ποινή του. Νιώθω, αν μην τι άλλο, αδικία, για το σύστημα απονομής Δικαιοσύνης, όπου μετά από δύο δίκες και καταδίκη σε ισόβια κάθειρξη του κατηγορούμενου, η αλλαγή και μόνο ενός νόμου “αποκλείει” την κρίση των δικαστών, οι οποίοι είναι η βάση της απονομής δικαιοσύνης. Κρίση που βασίστηκε στο λευκό ποινικό μητρώο του κατηγορουμένου, παρότι αυτός είχε κατηγορηθεί στο παρελθόν για αξιόποινες πράξεις. Αποτέλεσμα τούτων είναι να στερείται η κοινωνία της απονομής πραγματικής δικαιοσύνης. Κάνω έκκληση να επεξηγηθεί ο νόμος».  Ιωάννης Χριστογιαννόπουλος"" ""Αλλος ο θεός της δικαιοσύνης για δολοφόνους αστυνομικούς;"" ""2022-01-08 16:37:03.454814""",143,Ανθρωποκτονία,1,172,2022-01-10T12:00:58.729727Z,2022-01-10T12:00:58.729762Z,9.255
"""Έπειτα από την απολογία του η οποία διήρκησε δύο περίπου ώρες, ο 48χρονος πήρε τον δρόμο για την φυλακή καθώς κρίθηκε προφυλακιστέος με τη σύμφωνη γνώμη του εισαγγελέα και μεταφέρθηκε στις φυλακές Αγυιάς. Στον χώρο του δικαστηρίου βρίσκονταν από νωρίς συγγενείς της άτυχης 54χρονης οι οποίοι στη θέα του Νορβηγού του επιτέθηκαν φραστικά και τον απείλησαν. Ο 48χρονος, ο οποίος κατηγορείται για ανθρωποκτονία από πρόθεση και οπλοχρησία, είχε ζητήσει δικηγόρο μέσω της πρεσβείας της Νορβηγίας, όμως δεν βρέθηκε και έτσι του διορίστηκε συνήγορος υπεράσπισης αυτεπάγγελτα. Ο 48χρονος είχε οδηγηθεί την Τετάρτη στον εισαγγελέα Χανίων, απ' όπου ζήτησε κι έλαβε προθεσμία για την Παρασκευή προκειμένου να απολογηθεί στον ανακριτή. Σύμφωνα με τις πληροφορίες, ο Νορβηγός φέρεται να ομολόγησε στους αστυνομικούς ότι σκότωσε την 54χρονη σύντροφό του, ωστόσο δήλωσε πως η πράξη του οφειλόταν σε ατύχημα, αφού, αμφότεροι είχαν πιει πολύ και δεν μπορούσε να ελέγξει τις κινήσεις του. Υπενθυμίζεται ότι ο 48χρονος εντοπίστηκε το απόγευμα της Τρίτης μέσα στο αυτοκίνητο της 54χρονης σε εκκλησάκι στην περιοχή των Λινοπεραμάτων Ηρακλείου όπου και συνελήφθη. Το πτώμα της γυναίκας εντοπίστηκε το μεσημέρι της Κυριακής σε μεζονέτα, σε συγκρότημα κατοικιών στην περιοχή Μεσκλά του Δήμου Πλατανιά από οικείο της πρόσωπο το οποίο την αναζητούσε. Σύμφωνα με τον ιατροδικαστή, η άτυχη γυναίκα έφερε 14 τραύματα από αιχμηρό αντικείμενο, ένα εκ των οποίων στον λαιμό το οποίο ήταν και το θανατηφόρο. Σύμφωνα με τα όσα έχουν γίνει γνωστά, η σχέση της 54χρονης με τον 47χρονο, φαίνεται να ήταν ταραχώδης, καθώς μεταξύ τους υπήρχαν συχνοί καυγάδες. "" ""Χανιά: Προφυλακιστέος ο 48χρονος Νορβηγός για τον φόνο της συντρόφου του"" ""2022-01-08 16:37:03.454814""",142,Γυναικοκτονία,1,171,2022-01-10T12:00:49.220509Z,2022-01-10T12:00:49.220548Z,30.043
"""Δικαστήριο του Λονδίνου επέβαλε ποινές κάθειρξης από 13 έως 27 χρόνια σε τέσσερις άνδρες, οι οποίοι καταδικάστηκαν για τον τραγικό θάνατο από ασφυξία 39 Βιετναμέζων μεταναστών μέσα σε φορτηγό ψυγείο στην Αγγλία το 2019. Οι δύο βασικοί κατηγορούμενοι, ο Βορειοϊρλανδός Ρόναν Χιουζ, 41 ετών και ο Ρουμάνος Γκεόργκι Νίκα, 43 ετών, που καταδικάστηκαν ως «εγκέφαλοι» του κυκλώματος διακίνησης μεταναστών, καταδικάστηκαν σε κάθειρξη 20 και 27 ετών αντίστοιχα για ανθρωποκτονία από αμέλεια και διακίνηση. Ο πρώτος είχε δηλώσει ένοχος, ενώ ο δεύτερος κρίθηκε ένοχος από το δικαστήριο στις 21 Δεκεμβρίου. Ο Μορίς Ρόμπινσον, ο οδηγός της νταλίκας όταν ανακαλύφθηκαν τα πτώματα, καταδικάστηκε σε κάθειρξη 13 ετών και έξι μηνών,ενώ σε κάθειρξη 18 ετών καταδικάστηκε ο Ίμον Χάρισον, ο 24χρονος οδηγός που μετέφερε την νταλίκα μέχρι το λιμάνι Ζεεμπρίγκε του Βελγίου. Υποστήριζε στο δικαστήριο ότι αγνοούσε την ύπαρξη των μεταναστών. Άλλοι τρεις άνδρες που εμπλέκονταν στην υπόθεση καταδικάστηκαν σε μικρότερες ποινές, από 3 έως 7 χρόνια φυλάκισης. Οι άτυχοι Βιετναμέζοι πέθαναν από ασφυξία και υποθερμία. Προσπάθησαν, μάταια, να επικοινωνήσουν με τον έξω κόσμο με τα κινητά τηλέφωνά τους ή ακόμη και να σπάσουν την οροφή της νταλίκας για να βγουν έξω. Είχαν δώσει έως και 14.000 ευρώ για να τους μεταφέρουν στη Βρετανία. Συνολικά, το κύκλωμα είχε πραγματοποιήσει επτά τέτοια ταξίδια από τον Μάιο του 2018 μέχρι τις 23 Οκτωβρίου 2019. Ο φρικτός θάνατος των ανθρώπων αυτών στάθηκε αφορμή για να έρθουν στο φως τα δίκτυα διακινητών που εκμεταλλεύονται χιλιάδες ανθρώπους στην Ασία, οι οποίοι διακινδυνεύουν τη ζωή τους και δίνουν τεράστια ποσά για να καταφέρουν να φτάσουν στην Ευρώπη. Στο Βιετνάμ, απ’ όπου κατάγονταν τα περισσότερα θύματα, επτά άνθρωποι καταδικάστηκαν τον περασμένο Σεπτέμβριο σε ποινές φυλάκισης έως 7,5 ετών για τον ρόλο που έπαιξαν σε αυτήν την τραγωδία. Στη Γαλλία και το Βέλγιο έχουν ασκηθεί διώξεις συνολικά σε 26 ανθρώπους για την ίδια υπόθεση."" ""Βαριές ποινές στους υπεύθυνους για τον θάνατο 39 μεταναστών από ασφυξία"" ""2022-01-08 16:37:03.454814""",141,Ανθρωποκτονία,1,170,2022-01-10T12:00:18.929647Z,2022-01-10T12:00:18.929686Z,9.402
"""Ασύλληπτοι παραμένουν οι δράστες του επεισοδίου με πυροβολισμούς και τραυματισμούς το απόγευμα της Πέμπτης, στην περιοχή του Ιπποκράτειου Νοσοκομείου Θεσσαλονίκης, οι οποίοι ταυτοποιήθηκαν χθες από την αστυνομία.   Οι δράστες, σύμφωνα με ανακοίνωση που εκδόθηκε από τη Γενική Αστυνομική Διεύθυνση Θεσσαλονίκης, είναι δύο νεαροί 25 και 28 ετών, οι οποίοι προσέγγισαν δύο 27χρονους και έναν 39χρονο σε εξωτερικό χώρο στην ευρύτερη περιοχή της Τούμπας. Στη συνέχεια ο 25χρονος άνοιξε πυρ εναντίον τους, με πυροβόλο όπλο, με αποτέλεσμα τον τραυματισμό των δύο ατόμων στα κάτω άκρα. H υπόθεση απόπειρας ανθρωποκτονίας, όπως σημειώνεται στην ανακοίνωση, εξιχνιάστηκε μετά τις άμεσες προανακριτικές ενέργειες αστυνομικών της Υποδιεύθυνσης Αντιμετώπισης Βίας σε Αθλητικούς Χώρους, του Τμήματος Εγκλημάτων κατά Ζωής και Προσωπικής Ελευθερίας της Διεύθυνσης Ασφάλειας Θεσσαλονίκης με την επιστημονική συνδρομή προσωπικού της Υποδιεύθυνσης Εγκληματολογικών Ερευνών Βορείου Ελλάδος."" ""Ταυτοποιήθηκαν οι δράστες οπαδικού επεισοδίου με πυροβολισμούς στη Θεσσαλονίκη"" ""2022-01-08 16:37:03.454814""",140,Ανθρωποκτονία,1,169,2022-01-10T12:00:09.271969Z,2022-01-10T12:00:09.272004Z,9.356
"""Τη γνωστή τακτική του Νικόλαου Μιχαλολιάκου «ο σώζων εαυτόν σωθήτω» αντιγράφει τώρα και ο άλλοτε πιστός «σωματοφύλακάς» του, Σωτήρης Δεβελέκος. Οπως ο Μιχαλολιάκος κατά την απολογία του στη δίκη της Χρυσής Αυγής «κάρφωσε» όποιον «συναγωνιστή» βρήκε μπροστά του μπας και γλιτώσει από τις ποινικές του ευθύνες, έτσι και ο Δεβελέκος «καρφώνει» τώρα τον κολλητό του φίλο, «συναγωνιστή» και συγκατηγορούμενό του, Ακη Θεοδώρου, σε μια απεγνωσμένη προσπάθεια να ξεφύγει από τις σοβαρές κατηγορίες που τον βαραίνουν για τη δολοφονική επίθεση στη «Φαβέλα» τον Φεβρουάριο του 2018. Και έτσι βέβαια «καρφώνει» και την ίδια τη Χρυσή Αυγή. Αλλά ας πάρουμε τα πράγματα από την αρχή. Ο Δεβελέκος –πρώην ηγετικό στέλεχος της ναζιστικής οργάνωσης και επικεφαλής του τάγματος εφόδου του Πειραιά– κατηγορείται για απόπειρα ανθρωποκτονίας από πρόθεση κατά συναυτουργία και κατά συρροή και για εμπρησμό κατά συναυτουργία από τον οποίο προέκυψε κίνδυνος για άνθρωπο, για το έγκλημα που τελέστηκε στις 25.2.2018 στον Ελεύθερο Κοινωνικό Χώρο του Πειραιά «Φαβέλα». Οταν το τάγμα εφόδου της Χρυσής Αυγής στον Πειραιά, με την ανατριχιαστική φράση «μουνιά, θα πεθάνετε, θα σας κάψουμε σήμερα!», έβαλε φωτιά στον χώρο με πυρσούς και άνοιξε με λοστό το κεφάλι της συνηγόρου πολιτικής αγωγής της οικογένειας Φύσσα, Ελευθερίας Τομπατζόγλου, πλημμυρίζοντάς την στο αίμα, ενώ τραυμάτισε άλλα τρία άτομα. Ο Δεβελέκος ήταν μέχρι πρότινος εξαφανισμένος (σήμερα ισχυρίζεται πως έμαθε ότι καταζητείται από δημοσίευμα της «Εφημερίδας των Συντακτών»!) και τώρα είναι προσωρινά κρατούμενος. Το δακτυλικό του αποτύπωμα εντοπίστηκε στη «Φαβέλα» σε κομμάτι από κράνος των δραστών. Μαζί του κατηγορούμενος είναι και ο Βασίλης-Παναγιώτης (Ακης) Θεοδώρου, επίσης γνωστός από τη δική του δράση ως στέλεχος του Πυρήνα της Χρυσής Αυγής στον Πειραιά, ο οποίος έχει αναγνωριστεί από την Ελευθερία Τομπατζόγλου και παραμένει άφαντος ακόμα και σήμερα. Πώς προσπαθεί λοιπόν τώρα να γλιτώσει από τις βαριές κατηγορίες ο Δεβελέκος; Ισχυρίζεται, στο απολογητικό του υπόμνημα, ότι ο ίδιος την ημέρα της επίθεσης έβλεπε ματς με τον πατέρα του και ότι το κράνος στο οποίο βρέθηκε το αποτύπωμά του δεν ήταν δικό του αλλά του Θεοδώρου. Μάλιστα επιβεβαιώνει ότι ο Θεοδώρου ήταν «συναγωνιστής» του, δηλαδή χρυσαυγίτης στην τοπική Πειραιά, και «πολύ στενός του φίλος» και λέει ότι «φέρεται να αναγνωρίστηκε ως παρόντας εκείνη την ημέρα στη Φαβέλα, παρότι ο ίδιος εμένα προσωπικά, μου αρνήθηκε την εκεί παρουσία του». Με άλλα λόγια, τον δίνει στεγνά. Και μαζί με τον «συναγωνιστή» του, δίνει φυσικά και τη Χρυσή Αυγή, επιβεβαιώνοντας ότι οι δράστες ήταν στελέχη της ναζιστικής οργάνωσης, η οποία –όπως πολύ καλά ξέρουμε από την πρώτη στιγμή– ήταν αυτή που οργάνωσε και εκτέλεσε και αυτό το έγκλημα. Και τι άλλο λέει ο Δεβελέκος στην προσπάθειά του να σώσει τον εαυτό του; Λέει ότι ο ίδιος δεν ήταν κατηγορούμενος για ένταξη ή διεύθυνση στη «φερόμενη εγκληματική οργάνωση» της Χρυσής Αυγής (η οποία βέβαια είναι πλέον εγκληματική οργάνωση και με τη δικαστική βούλα) και ισχυρίζεται ότι «δεν θα προέβαινα ποτέ σε μια τέτοιου είδους ενέργεια, όπως αυτή που κατηγορούμαι, καθότι θα έφερνα σε εξαιρετικά δυσμενή θέση τους συναγωνιστές μου στη δίκη που εξελισσόταν». Αλλά βέβαια το γεγονός ότι ο Δεβελέκος είχε καταφέρει να μείνει εκτός κατηγορητηρίου της μεγάλης δίκης ήταν ακριβώς και ο λόγος που είχε την πολυτέλεια να αναλαμβάνει σε ρόλο «Ταγματάρχη Εφόδου» να φέρνει σε πέρας το οργανωμένο εγκληματικό έργο που του ανέθετε η ηγεσία της οργάνωσης, κάθε φορά που ο Μιχαλολιάκος αποφάσιζε να επανεμφανίσει τα τάγματα εφόδου που είχε υποχρεωθεί να αποσύρει λόγω της ποινικής δίωξης. Το ίδιο άλλωστε συνέβη και με το άλλο ηγετικό στέλεχος Χρήστο Ζέρβα, που ήταν και αυτός εκτός κατηγορητηρίου της δίκης και καταδικάστηκε για μετέπειτα εγκληματική επίθεση της Χρυσής Αυγής. Και πραγματικά μόνο θυμηδία προκαλεί ο ισχυρισμός του Δεβελέκου ότι οι εγκληματικές ενέργειες όπως στη «Φαβέλα» ήταν «έξω από την κουλτούρα» του και ότι επέλεγε να λύνει τις «πολιτικές διαφορές» του από «το τότε πολιτικό βήμα που είχα». Γιατί βέβαια είναι ο ίδιος ο Δεβελέκος που έχει αναγνωριστεί ως επικεφαλής της επίθεσης τάγματος εφόδου της Χρυσής Αυγής κατά της Ευγενίας Κουνιάκη, μέλους της ομάδας των συνηγόρων πολιτικής αγωγής των Αιγύπτιων αλιεργατών, και άλλων γυναικών έξω από το Εφετείο (1.11.2017). Για την υπόθεση αυτή, έχουμε αποκαλύψει και μια απολύτως ενοχοποιητική τηλεφωνική συνομιλία του Δεβελέκου, τόσο για τον ίδιο όσο και για τη ναζιστική οργάνωση (βλ. «Εφ.Συν.» 11.07.2020, «Ομολογία ενοχής για την επίθεση έξω από το Εφετείο»). Μάλιστα στους προσαχθέντες τότε χρυσαυγίτες, παρ’ ότι δεν αναγνωρίστηκε, ήταν και πάλι ο Ακης Θεοδώρου. Ο Δεβελέκος συνόδευε επίσης τον Λαγό όταν η Χρυσή Αυγή εισέβαλε στο Δημοτικό Σχολείο του Νέου Ικονίου Περάματος (17.1.2017), ξυλοκοπώντας δασκάλους και γονείς, παρουσία των ανήλικων μαθητών. Ο ίδιος μετείχε και στην επίθεση σε αντιφασιστική συγκέντρωση στον Πειραιά (8.4.2016), που εξαπέλυσε η οργάνωση στο πλαίσιο εκδήλωσής της με κεντρικό ομιλητή τον Μιχαλολιάκο. Με τον Δεβελέκο συνομιλεί, την επομένη της δολοφονίας του Παύλου Φύσσα (18.9.2013), ο Λαγός, για να του δώσει εντολή να «καθαρίσει» το σπίτι τού τότε πυρηνάρχη Πειραιά, Μάκη Μπαρέκα, από μαχαίρια και όπλα, στο πλαίσιο της επιχείρησης συγκάλυψης της εγκληματικής δράσης της οργάνωσης. Και την ίδια μέρα ο Λαγός, ο Μιχαλολιάκος και ο Κασιδιάρης συνομιλούν τηλεφωνικά και πάλι με τον Δεβελέκο και του δίνουν εντολή, εάν κληθεί στη ΓΑΔΑ, να κάνει ότι δεν ξέρει τον Ρουπακιά. Τον Δεβελέκο παίρνει ξανά ο Λαγός, την ώρα που καθοδηγεί την επίθεση στους συνδικαλιστές του ΠΑΜΕ, για να πανηγυρίσει γι’ αυτήν και να του πει ότι «τους μακελέψαμε», ότι «γαμήσαμε τα κομμούνια» και ότι «τους τρέχουν οι δικοί μας τώρα». Και ο Δεβελέκος ανταποδίδει τους πανηγυρισμούς, λέγοντας ότι «στο Πέραμα έπεσαν στα νύχια του Τάσου (σ.σ. του Αναστάσιου Πανταζή, επικεφαλής του τάγματος εφόδου του Περάματος). Κρίμα τα παιδιά», και ρωτά: «Κάνα κοκαλάκι μένει για μας;». Τι θα μας πει τώρα για την «κουλτούρα» του;"" ""Ο Δεβελέκος «δίνει» τον Θεοδώρου"" ""2022-01-08 16:37:03.454814""",139,Ανθρωποκτονία,1,168,2022-01-10T11:59:59.611769Z,2022-01-10T11:59:59.611806Z,11.008
"""Σε πλήρη εξέλιξη βρίσκονται οι έρευνες της Λιμενικής Αρχής Ερέτριας υπό την εποπτεία της αντίστοιχης αρχής της Χαλκίδας και σε συνεργασία με έμπειρα στελέχη της αρμόδιας διεύθυνσης του υπουργείου Ναυτιλίας, για τη διαλεύκανση των συνθηκών κάτω από τις οποίες έχασε τη ζωή του ο πρώην υπουργός και βουλευτής του ΠΑΣΟΚ.  Είχε προηγηθεί εντολή από τον υπουργό Γιάννη Πλακιωτάκη, μετά από επιστολή που έλαβε από τη χήρα του Σήφη Βαλυράκη. Σε αυτήν την επιστολή, η Μίνα Παπαθεοδώρου – Βαλυράκη καταγγέλλει για τον θάνατο του συζύγου της ότι «είναι ισχυρή, αν όχι βεβαία η εκδοχή της ανθρωποκτονίας», επικαλούμενη στοιχεία σχετικά με εμπλοκή επαγγελματικού αλιευτικού σκάφους στο δυστύχημα που προκάλεσε τον θάνατο του πρώην υπουργού. Στο πλαίσιο των μέχρι στιγμής ερευνών, οι οποίες γίνονται σε συνεργασία και με την ΕΛ.ΑΣ., έχει οριστεί από το Λιμενικό ειδικός πραγματογνώμονας, έχουν ληφθεί καταθέσεις από κατοίκους και επαγγελματίες αλιείς, έχουν συλλεχθεί αποτυπώματα από το μικρό φουσκωτό σκάφος του 77χρονου πολιτικού και γενετικό υλικό από την προπέλα, καθώς κρίνεται βαρύνουσας σημασίας, προκειμένου να αποδειχθεί αν ο Σήφης Βαλυράκης χτυπήθηκε από αυτή ή από κάποια άλλη, άλλου σκάφους. «Οι άνθρωποι στη μικρή κοινωνία της Ερέτριας μιλούν και ίσως καταθέτουν στην τοπική Αρχή στοιχεία για την εμπλοκή επαγγελματικού αλιευτικού σκάφους, που σημαίνει ότι είναι ισχυρή, αν όχι βεβαία η εκδοχή της ανθρωποκτονίας», ανέφερε στην επιστολή της προς τον υπουργό Ναυτιλίας η χήρα του ιστορικού στελέχους του ΠΑΣΟΚ, ενώ φέρεται να τονίζει ότι τα επαγγελματικά σκάφη στην περιοχή είναι πολύ λίγα και πολύ λιγότερα ήταν αυτά που βρίσκονταν στη θάλασσα κατά τον χρόνο του συμβάντος. «Σας ζητούμε να ενεργήσετε άμεσα έτσι ώστε οι έρευνες να επισπευσθούν για να μην επικρατήσει η λήθη και η συγκάλυψη», καταλήγει στην επιστολή της. Ο κ. Πλακιωτάκης επικοινώνησε τηλεφωνικά με την κ. Παπαθεοδώρου - Βαλυράκη και δεσμεύτηκε ότι οι λιμενικές αρχές Χαλκίδας και Ερέτριας, καθώς και όλες οι υπηρεσίες που εμπλέκονται, θα συνεχίσουν τις έρευνες που διεξάγουν από την πρώτη στιγμή της τραγωδίας, προκειμένου να απαντηθούν όλα τα ερωτήματα που θέτει στην επιστολή της και να διαλευκανθεί η υπόθεση. Σύμφωνα με τον ιατροδικαστή, ο θάνατος του Σήφη Βαλυράκη επήλθε από τις βαρύτατες κρανιοεγκεφαλικές κακώσεις που προκλήθηκαν από «θλων και τέμνον» όργανο στο κεφάλι και τον λαιμό του, αλλά μένει να αποδειχθεί αν πρόκειται για την προπέλα του δικού του σκάφους ή άλλου. Πάντως, η οικογένεια ανέβαλε την κηδεία του Σήφη Βαλυράκη που επρόκειτο να γίνει αύριο το μεσημέρι στο κοιμητήριο του Παπάγου."" ""Νέες έρευνες μετά την καταγγελία για εμπλοκή άλλου σκάφους στον θάνατο του Σ. Βαλυράκη"" ""2022-01-08 16:37:03.454814""",138,Ανθρωποκτονία,1,167,2022-01-10T11:59:48.341219Z,2022-01-10T11:59:48.341259Z,9.742
"""Κατακραυγή για το θάνατο μιας γυναίκας που φαίνεται σε βίντεο να βρίσκεται ακινητοποιημένη, με το πρόσωπο στο έδαφος, με μια αστυνομικό γονατισμένη πάνω στην πλάτη της και τρεις συναδέλφους της δίπλα τους, στο μεξικανικό θέρετρο Τουλούμ. Αφού από το Σάββατο οι εικόνες έκαναν τον γύρο του διαδικτύου με τους χρήστες να καταγγέλλουν ακόμα μία δολοφονία από αστυνομικούς και να ζητούν δικαιοσύνη για τη Βικτώρια από το Σαλβαδόρ, εισαγγελείς ανακοίνωσαν χθες την έναρξη διεξαγωγής έρευνας για ανθρωποκτονία. Στο βίντεο, που διακόπτεται, φαίνεται στη συνέχεια το σώμα της γυναίκας στα χέρια των αστυνομικών, που το σηκώνουν και το μεταφέρουν στην καρότσα ημιφορτηγού της αστυνομίας. Η αστυνομία «πιθανόν» ενεπλάκη στον θάνατο της γυναίκας, γεγονός που πλήττει «τους θεσμούς και την κοινωνία», δήλωσε η γενική εισαγγελία στην πολιτεία Κιντάνα Ρου. Εκπρόσωπος της εισαγγελίας ανέφερε πως δεν είναι σαφές γιατί η γυναίκα τέθηκε υπό κράτηση, προσθέτοντας πως τα αίτια του θανάτου της ερευνώνται. Οι τέσσερις αστυνομικοί έχουν ανακριθεί, κατά την ίδια πηγή. Ο Αλεχάντρο Ενσίνας, υφυπουργός Εσωτερικών αρμόδιος για την προστασία των ανθρωπίνων δικαιωμάτων, μίλησε για «κατάχρηση εξουσίας της αστυνομίας». Η Εθνική Επιτροπή για την Πρόληψη και την Εξάλειψη της Βίας κατά των Γυναικών (CONAVIM) καταδίκασε μέσω Twitter το συμβάν και τόνισε πως οι υπεύθυνοι πρέπει να λογοδοτήσουν. Η ευρεία και επιδεινούμενη βία κατά των γυναικών προκαλεί εδώ και χρόνια αγανάκτηση στο Μεξικό. Έχουν καταγραφεί ογκώδεις διαδηλώσεις φεμινιστριών, που συχνά καταστέλλονται. Οι παραπάνω εικόνες θυμίζουν την υπόθεση του Τζορτζ Φλόιντ, που δολοφονήθηκε στα χέρια αστυνομικών πέρυσι στη Μινεάπολη πυροδοτώντας πολύμηνες διαδηλώσεις εντός και εκτός των ΗΠΑ."" ""Οργή για το θάνατο γυναίκας στο Μεξικό - Έρευνα σε βάρος 4 αστυνομικών"" ""2022-01-08 16:37:03.454814""",137,Ανθρωποκτονία,1,166,2022-01-10T11:59:38.353999Z,2022-01-10T11:59:38.354033Z,10.436
"""Αν και πλήρωσαν το βαρύτατο τίμημα του τραύματος -καθώς είδαν μπροστά τους ένα αδιανόητα άγριο έγκλημα μίσους- οι ανήλικοι αυτόπτες μάρτυρες του φόνου στη Μινεάπολη κατέθεσαν εξαιρετικά σημαντικά στοιχεία στη δίκη του λευκού αστυνομικού Ντέρεκ Σόβιν, ο οποίος «είχε ψυχρό, άκαρδο βλέμμα» ενώ έπνιγε τον Φλόιντ μέχρι θανάτου... «Είδα έναν τρομοκρατημένο άντρα να ικετεύει για τη ζωή του (...) Οταν βλέπω τον Τζορτζ Φλόιντ βλέπω τον πατέρα μου, βλέπω τον αδερφό μου, τα ξαδέρφια μου, τους θείους μου, γιατί είναι όλοι μαύροι. Και βλέπω πως θα μπορούσε να είναι κάποιος από αυτούς στη θέση του». H Nταρνέλα Φρέιζιερ ήταν 17 χρόνων πέρυσι τον Μάιο όταν έγινε μάρτυρας του βασανιστικού θανάτου του Τζορτζ Φλόιντ στα χέρια -για την ακρίβεια, κάτω από το γόνατο- του λευκού αστυνομικού Ντέρεκ Σόβιν, η δίκη του οποίου ξεκίνησε τη Δευτέρα στη Μινεάπολη. Το νεαρό κορίτσι, όπως κατέθεσε προχθές στο δικαστήριο, ένιωσε και η ίδια να απειλείται από τον αδίστακτο αστυνομικό. «Μας κάρφωσε με το βλέμμα του», είπε. «Είχε εκείνο το ψυχρό, άκαρδο βλέμμα. Δεν τον ένοιαζε. Δεν φαινόταν να δίνει σημασία σε όσα του λέγαμε». Η Νταρνέλα, σχεδόν έναν χρόνο μετά, νιώθει ακόμα τύψεις επειδή δεν μπόρεσε να κάνει κάτι για να βοηθήσει τον ετοιμοθάνατο άντρα. Τότε όμως, χωρίς να το συνειδητοποιεί, έκανε κάτι πάρα πολύ σημαντικό. Τράβηξε με το κινητό της το βίντεο με ολόκληρο το συμβάν, με τον Σόβιν καθισμένο στον λαιμό του Φλόιντ κι εκείνον να τον εκλιπαρεί πάνω από 20 φορές να τον απελευθερώσει λέγοντας «δεν μπορώ να αναπνεύσω». Ενα βίντεο που δεν αφήνει την παραμικρή αμφιβολία για το τι συνέβη εκείνη τη μέρα στη Μινεάπολη. «Μπορείτε να πιστέψετε στα μάτια σας, πρόκειται για ανθρωποκτονία», είπε ο εισαγγελέας Τζέρι Μπλάκγουελ απευθυνόμενος στους ενόρκους. Ηταν κι άλλοι έφηβοι παρόντες την ώρα του θανάτου του άτυχου Αφροαμερικανού, οι οποίοι κατέθεσαν χωρίς να φαίνονται τα πρόσωπά τους στις κάμερες ούτε στους ενόρκους γιατί είναι ακόμα ανήλικοι. Τράβηξαν κι άλλα βίντεο, εκτός από εκείνο της Νταρνέλα. Ηταν κι ένα κοριτσάκι 9 χρόνων που κατέθεσε πως ένιωσε «θλίψη» και «θυμό». Ηταν και η Ζενεβιέβ Χάνσεν, μια πυροσβέστης που εκείνη την ημέρα βρισκόταν εκτός υπηρεσίας και προσπάθησε να πλησιάσει για να προσφέρει τις πρώτες βοήθειες στον Φλόιντ. Την απώθησε όμως ο ένας από τους άλλους τρεις αστυνομικούς που συμμετείχαν στη σύλληψη/ανθρωποκτονία με το επιχείρημα πως δεν πίστεψε πως είναι πυροσβέστης καθώς δεν είχε τη στολή ούτε το σήμα της όντας εκτός υπηρεσίας. Η Χάνσεν κατέθεσε πως ο Σόβιν αγνόησε τις επανειλημμένες εκκλήσεις της να απελευθερώσει τον λαιμό του Φλόιντ. «Από ό,τι θυμάμαι», είπε, «είχε μάλιστα το χέρι του μέσα στην τσέπη του. Εδειχνε τόσο άνετος». Ξεχειλίζει κανείς από λύπη και θυμό ακούγοντας και διαβάζοντας τις μαρτυρίες που αφηγούνται πώς η ζωή έφευγε σιγά σιγά από το σώμα του αδικοχαμένου άντρα, χωρίς κανένας να μπορεί να τον βοηθήσει. Κι αυτό το κρεσέντο συναισθημάτων θα διαρκέσει τουλάχιστον για έναν μήνα, όσο και η δίκη του αστυνομικού. Ολα τα βλέμματα είναι στραμμένα σε αυτή τη «δίκη του αιώνα», σύμφωνα με αρκετούς, η οποία αναμεταδίδεται ζωντανά από την καλωδιακή τηλεόραση και το ίντερνετ. Και το βλέμμα του Αμερικανού προέδρου Τζο Μπάιντεν, όπως τουλάχιστον διαβεβαίωσε η εκπρόσωπος του Λευκού Οίκου, Τζεν Ψάκι. Για την ακρίβεια, γίνονται δύο δίκες, όπως υπενθύμιζε χθες το CNN: «Η μία μέσα στην αίθουσα του δικαστηρίου, όπου η επιτροπή των ενόρκων θα αποφασίσει αν ο Ντέρεκ Σόβιν είναι ένοχος για τον θάνατο του Φλόιντ κρατώντας τον ακινητοποιημένο στο έδαφος με το γόνατό του. Εξω από την αίθουσα, η υπόθεση αντιμετωπίζεται ευρέως ως δίκη για το ίδιο το σύστημα της Δικαιοσύνης στις ΗΠΑ - ένα τεστ για το αν είναι δυνατή η δικαίωση για έναν μαύρο άντρα που πέθανε κατά τη διάρκεια της σύλληψής του, πυροδοτώντας μια παγκόσμια διαμαρτυρία κατά του ρατσισμού». Θα σταθεί αυτή τη φορά η Δικαιοσύνη στο ύψος της;"" ""Η δολοφονία με τα μάτια των μαρτύρων"" ""2022-01-08 16:37:03.454814""",136,Ανθρωποκτονία,1,165,2022-01-10T11:59:27.653332Z,2022-01-10T11:59:27.653368Z,5.822
"""Tα αφεντικά τούς φώναζαν «Ταλιμπάν» και τους χτύπαγαν στην πλάτη για να δουλεύουν γρηγορότερα. Στην κακοκαιρία «Μήδεια» τους έδιναν συγχαρητήρια επειδή δούλευαν σαν σκυλιά για να αποκαταστήσουν τις βλάβες στο δίκτυο του ηλεκτρισμού. Και χθες χτυπήθηκαν από ρεύμα 20.000 Volt, που έστειλε ακαριαία τρεις στον τάφο και έναν σοβαρά τραυματισμένο στο νοσοκομείο. Πρόκειται για τους τέσσερις εργαζομένους στην τεχνική εταιρεία ΑΚΤΩΡ που είχε αναλάβει να υπογειοποιήσει τα καλώδια στον οικισμό Γυμνό του Δήμου Ερέτριας στην Εύβοια για λογαριασμό του ΔΕΔΔΗΕ. Το πρωτοφανές εργατικό δυστύχημα σκόρπισε θλίψη στην πόλη της Χαλκίδας, αλλά ταυτόχρονα γεννά πλήθος ερωτημάτων για ελλιπή μέτρα προστασίας και θανάσιμα χάσματα στη σωστή επίβλεψη των έργων. Νεκροί είναι ο 56χρονος Γ.Τ., χειριστής του γερανού, κάτοικος Χαλκίδας και πατέρας τριών παιδιών, ο 55χρονος Ι.Κ., επίσης κάτοικος Χαλκίδας, και ο Α.Μπ., επίσης πατέρας τριών παιδιών, που κατοικούσε στον Μαλακώντα και είχε καταγωγή από την Αλβανία. Ο τρίτος από τα θύματα ήταν εκείνος που κεραυνοβολήθηκε ενώ ήταν κρεμασμένος πάνω στην κολόνα, ύψους 9 μέτρων, την οποία το συνεργείο σκόπευε να αντικαταστήσει. Τραυματίας είναι ο 35χρονος Φ.Λ., κάτοικος Χαλκίδας, ο οποίος την ώρα του συμβάντος βρισκόταν στη βάση της κολόνας και τινάχτηκε από το ρεύμα με συνέπεια να υποστεί πολλαπλά κατάγματα. Το δυστύχημα συνέβη γύρω στις 2 χθες το μεσημέρι κάτω από συνθήκες που βρίσκονται υπό διερεύνηση και με κυρίαρχη την προσπάθεια των υπευθύνων να αποφύγουν τον καταλογισμό των ευθυνών. Είναι χαρακτηριστικό ότι ο ΔΕΔΔΗΕ, που είχε αναθέσει το έργο σε συνεργασία με τον Δήμο Ερέτριας, δεν προχώρησε στην έκδοση ανακοίνωσης, ενώ η εταιρεία ΑΚΤΩΡ περιορίστηκε σε λίγες γραμμές έκφρασης θλίψης και δέσμευσης «να σταθεί δίπλα στις οικογένειες των θυμάτων». Η Αστυνομία προχώρησε το απόγευμα σε τρεις προσαγωγές οι οποίες, σύμφωνα με πληροφορίες, μετατράπηκαν σε συλλήψεις για ανθρωποκτονία εξ αμελείας και πρόκληση σωματικών βλαβών και αφορούν τον εργοδηγό, την επιβλέπουσα και τον μηχανικό υπεύθυνο ασφαλείας εκ μέρους της εργολαβικής εταιρείας (μόνον ο πρώτος βρισκόταν στον τόπο του δυστυχήματος). Οι πληροφορίες συνεχίζουν να παραμένουν συγκεχυμένες, όμως, όπως είναι φυσικό για κάτι που συμβαίνει μέρα μεσημέρι σε έναν τόπο όπου όλοι γνωρίζονται μεταξύ τους, μετά τις πρώτες ώρες της σύγχυσης άρχισαν να αναδύονται σοβαρά ερωτήματα που παραπέμπουν όχι σε δυστύχημα αλλά σε έγκλημα. Σε πρώτη φάση, τα ερωτήματα εντοπίζονται σε δύο κατευθύνσεις: 1) Τα μέσα προστασίας των εργαζομένων και ειδικά το αν η εταιρεία τούς είχε εξοπλίσει με τα ειδικά άρβυλα διηλεκτρικής αντοχής που φορούν οι εργαζόμενοι στον ΔΕΔΔΗΕ.2) Το αν η εργασία που προκάλεσε το δυστύχημα εκτελέστηκε με τη σωστή επίβλεψη και τα πρωτόκολλα εκείνα, που μπορεί να στοιχίζουν σε χρόνο και χρήμα, αλλά σώζουν ανθρώπινες ζωές. Σύμφωνα με τις πληροφορίες που συγκεντρώσαμε έως χθες βράδυ: ■ Τα τραγικά θύματα είχαν πολύχρονη εμπειρία ως εργαζόμενοι στην ΑΚΤΩΡ και ήταν γνωστοί για το φιλότιμό τους και την προθυμία να δουλεύουν ακόμη και πάνω από τα όρια της ανθρώπινης αντοχής ώστε να εξασφαλίζουν το μεροκάματό τους. Πολλοί θυμούνται ότι συμμετείχαν με ενθουσιασμό και στα συνεργεία που αποκαθιστούσαν βλάβες από την κακοκαιρία «Μήδεια» πριν από ενάμιση μήνα στην Εύβοια. ■ Το έργο της υπογειοποίησης των καλωδίων στο Γυμνό, που είχε ξεκινήσει εδώ και πολύ καιρό, βρισκόταν στη φάση της ολοκλήρωσης. Χθες το πρωί, το συνεργείο έφτασε και σε συνεννόηση με τον ΔΕΔΔΗΕ έκοψε το ρεύμα σε δύο περιοχές του οικισμού για να εκτελέσει συγκεκριμένες εργασίες. Φαίνεται, όμως, ότι κάποιος έλαβε τη λάθος απόφαση και θέλησε να εκμεταλλευτεί το συνεργείο που βρισκόταν στην περιοχή (30 χιλιόμετρα από τη Χαλκίδα). Το κράτησε και συνέχισε τη δουλειά δίπλα, σε ηλεκτροφόρα καλώδια, καθώς οι υπεύθυνοι από πλευράς ΔΕΔΔΗΕ είχαν αποχωρήσει. ■ Εδώ φαίνεται πως κρίθηκαν όλα. Με τη βοήθεια του γερανού προσπάθησαν να περάσουν καλώδια και να τα τεντώσουν σε απόσταση ελάχιστων μέτρων από τα καλώδια της μέσης τάσης (20.000 Volt). Αυτό απαιτεί προσωρινή διακοπή ρεύματος και προσεκτικές κινήσεις μεταξύ των εναεριτών. Ο χειρισμός μέσω του γερανού φαίνεται πως προκάλεσε ταλάντωση, κάποιο παλάγκο «έσυρε» και το καλώδιο που τοποθετούνταν ακούμπησε στα ηλεκτροφόρα. Το ρεύμα κεραυνοβόλησε ακαριαία τον χειριστή του γερανού, τον βοηθό του στο έδαφος, τον εναερίτη αλλά και τον τραυματία. ■ Θα συνέβαιναν όλα αυτά εάν υπήρχε επιτόπου επιβλέπων από τον ΔΕΔΔΗΕ; Εργαζόμενοι στην ακόμη «δημόσια» επιχείρηση υποστηρίζουν πως δεν θα επιτρεπόταν τέτοια απερισκεψία. Το χειρότερο, όμως, είναι ότι η κυβέρνηση πρόσφατα νομοθέτησε την ιδιωτική επίβλεψη σε όλα τα δημόσια έργα (εργολάβος θα επιβλέπει εργολάβο), ενώ και ο ΔΕΔΔΗΕ, σε τεράστια εργολαβία ύψους 1,6 δισ. ευρώ που τώρα ετοιμάζει, σχεδιάζει να κάνουν την επίβλεψη ιδιώτες και όχι δικοί του υπάλληλοι. ■ Εργαζόμενοι του ΔΕΔΔΗΕ και της ΔΕΗ μιλούν επίσης για τις πανάκριβες ειδικές αρβύλες διηλεκτρικής αντοχής που τους προμηθεύει η εταιρεία και παρέχουν προστασία έως και πάνω από 20.000 Volt. Αναρωτιούνται αν οι εργολαβικοί εργαζόμενοι είχαν τέτοιον εξοπλισμό και θεωρούν δεδομένο ότι δεν είχε διατεθεί."" ""Αμείλικτα ερωτήματα για την τραγωδία στην Εύβοια"" ""2022-01-08 16:37:03.454814""",135,Ανθρωποκτονία,1,164,2022-01-10T11:59:21.531471Z,2022-01-10T11:59:21.531508Z,10.997
"""Ελεύθεροι αφέθηκαν μέχρι τη δίκη τους και οι τρεις συλληφθέντες που οδηγήθηκαν σήμερα το πρωί στον εισαγγελέα της Χαλκίδας για το χθεσινό τραγικό δυστύχημα στο Γυμνό της Ερέτριας στην Εύβοια, όπου έχασαν την ζωή τους τρεις εργαζόμενοι από ηλεκτροπληξία. Ωστόσο, η έρευνα συνεχίζεται, προκειμένου να προσδιοριστούν με σαφήνεια οι πιθανές ευθύνες των τριών κατηγορουμένων. Για τον εργοδηγό και τον υπεύθυνο μηχανικό του έργου, όπως επίσης και για την επιβλέπουσα τις εργασίες ασκήθηκαν διώξεις για ανθρωποκτονία εξ αμελείας, βαριές σωματικές βλάβες και για παραβάσεις που έχουν σχέση με την ασφάλεια των εργασιών. Το πρωί της Παρασκευής, μετά το τρισάγιο που τελέστηκε στην μνήμη των άτυχων ανδρών στο χωριό, πραγματογνώμονας που διορίστηκε από την Εισαγγελία πραγματοποίησε αυτοψία στο σημείο της τραγωδίας, το οποίο βρίσκεται 50 μέτρα μακριά από την πλατεία του χωριού. Σύμφωνα με την ανακοίνωση του Υπουργείου Εργασίας και Κοινωνικών Υποθέσεων, κλιμάκιο του ΣΕΠΕ βρέθηκε ήδη από χθες στο σημείο, προκειμένου να εξακριβώσει, σε συνεργασία με τις αστυνομικές και εισαγγελικές αρχές, τις συνθήκες υπό τις οποίες συνέβη το δυστύχημα και να διερευνήσει κατά πόσο τηρούνταν τα μέτρα προστασίας των εργαζομένων που προβλέπει η νομοθεσία γι’ αυτού του είδους τις εργασίες. Τονίζει δε, πως είναι αυτονόητο ότι θα επιβληθούν αυστηρές κυρώσεις για τυχόν παραβάσεις της εργατικής νομοθεσίας. Τα θύματα είναι ένας 45χρονος εναερίτης, πατέρας τριών παιδιών, ένας 43χρονος και ένας 55χρονος, επίσης πατέρας τριών παιδιών. Ο τέταρτος εργαζόμενος, που είναι τεχνικός 32 ετών, τραυματίστηκε και μεταφέρθηκε στο νοσοκομείο της Χαλκίδας και σύμφωνα με τους γιατρούς έχει διαφύγει τον κίνδυνο.  "" ""Ελεύθεροι οι κατηγορούμενοι για το δυστύχημα με τρεις νεκρούς εργάτες στην Εύβοια"" ""2022-01-08 16:37:03.454814""",134,Ανθρωποκτονία,1,163,2022-01-10T11:59:10.276978Z,2022-01-10T11:59:10.277016Z,6.908
"""Δικαστήριο της Ταϊβάν άφησε ελεύθερο με εγγύηση τον διευθυντή εργοταξίου, φορτηγό του οποίου, όπως πιστεύουν οι αρχές, προκάλεσε τη σιδηροδρομική τραγωδία, με πάνω από 50 νεκρούς. Εισαγγελείς είχαν καταθέσει αίτημα στο δικαστήριο να θέσει υπό κράτηση τον Λι Γι-χσιάνγκ, με την κατηγορία της ανθρωποκτονίας από αμέλεια, δήλωσε στους δημοσιογράφους αξιωματούχος του υπουργείου Δικαιοσύνης. Όμως, το δικαστήριο της Χουαλιέν τον άφησε ελεύθερο, με εγγύηση ύψους 500.000 νέων δολαρίων Ταϊβάν (17.525 δολαρίων ΗΠΑ) και απαγόρευση εξόδου από τη χώρα για οκτώ μήνες, εκτιμώντας ότι το γεγονός ότι το φορτηγό βρέθηκε στην πορεία του τρένου πιθανόν να οφείλεται σε αμέλεια και δεν υπάρχει «καμία πιθανότητα για συνωμοσία». Η επικεφαλής του γραφείου του εισαγγελέα της Χουαλιέν Γιου Χσίου-ντουάν δήλωσε πως θα ασκήσει έφεση στην απόφαση. «Το δικαστήριο απεφάνθη πως δεν υπάρχει κανένας λόγος να παραμείνει υπό κράτηση», είπε η ίδια σε δημοσιογράφους. Το χθεσινό δυστύχημα είναι η χειρότερη σιδηροδρομική τραγωδία στην Ταϊβάν τα τελευταία 70 χρόνια. Επιβατική ταχεία συγκρούστηκε με φορτηγό που γλίστρησε από το εργοτάξιο σε πρανές, φθάνοντας πλάι στις σιδηροτροχιές. Υπάρχουν υποψίες πως ο οδηγός του οχήματος δεν είχε τραβήξει σωστά το χειρόφρενο. Το τρένο, που μετέφερε περίπου 500 επιβάτες, εκτελούσε δρομολόγιο από την Ταϊπέι, την πρωτεύουσα της Ταϊβάν, προς την Ταιτούνγκ, στις ανατολικές ακτές της νήσου, όταν εκτροχιάστηκε σε σήραγγα, σε μικρή απόσταση βόρεια από την Χουαλιέν. 40 άνθρωποι νοσηλεύονται σε νοσοκομεία, από τους συνολικά 178 τραυματίες στο δυστύχημα. Συγγενείς των θυμάτων επισκέφθηκαν τον τόπο της τραγωδίας το απόγευμα του Σαββάτου, τοπική ώρα, για να θρηνήσουν τους δικούς τους. Ορισμένοι έκλαιγαν και φώναζαν «Γύρισε πίσω!», ενώ άλλοι τοποθέτησαν προσωπικά αντικείμενα των θυμάτων, όπως κούκλες. Το νεαρότερο θύμα της τραγωδίας είναι ένα εξάχρονο κοριτσάκι, το μεγαλύτερο ένας 79χρονος άνδρας, σύμφωνα με τον κατάλογο των νεκρών που έδωσαν στη δημοσιότητα οι αρχές. Η πρόεδρος Τσάι Ινγκ-γουέν επισκέφθηκε νοσοκομεία στη Χουαλιέν για να μιλήσει σε συγγενείς και επιζώντες, ενώ ευχαρίστησε απλούς πολίτες και μη κυβερνητικές οργανώσεις για τη βοήθεια που προσέφεραν. Με πληροφορίες από ΑΠΕ-ΜΠΕ"" ""Ελεύθερος με εγγύηση ο υπεύθυνος του εργοταξίου στην τραγωδία της Ταϊβάν"" ""2022-01-08 16:37:03.454814""",133,Ανθρωποκτονία,1,162,2022-01-10T11:59:03.116766Z,2022-01-10T11:59:03.116802Z,14.964
"""Η δίκη ξεκίνησε κάτω από δρακόντεια μέτρα ασφαλείας ωστόσο η διαδικασία διεκόπη για την ερχόμενη Δευτέρα 12 Απριλίου. Στο εδώλιο του δικαστηρίου θα καθίσει ο 29χρονος γιος του 63χρονου, ο οποίος κατηγορείται για ανθρωποκτονία από πρόθεση όσον αφορά τον θάνατο του Ξυλούρη, οπλοκατοχή, οπλοφορία και οπλοχρησία. Επιπλέον αντιμετωπίζει την κατηγορία της επικίνδυνης σωματικής βλάβης καθώς μία από τις βολίδες που διαπέρασε το σώμα του κτηνοτρόφου κατά την έξοδο της έπληξε στο πόδι έναν συγχωριανό του, ο οποίος είχε προστρέξει στο σημείο για να σταματήσει τη συμπλοκή. Σύμφωνα με το βούλευμα του Συμβουλίου Πλημμελειοδικών Ρεθύμνου, οι δύο νεαροί είχαν εμπλακεί σε καυγά με αφορμή παλιές κτηματικές διαφορές. Ο γιος του Καλομοίρη φέρεται να γρονθοκόπησε τον 30χρονο, ο οποίος λίγο αργότερα πήγε σπίτι, πήρε έναν όπλο και κατευθύνθηκε στο σπίτι του Καλομοίρη. Εκεί ξεκίνησε πάλη με τον 63χρονο πατέρα ο οποίος έπεσε νεκρός από το όπλο του 30χρονου. Ο 29χρονος γιος υποστήριξε ότι στη θέα του νεκρού του πατέρα, θόλωσε και πυροβόλησε επτά φορές κατά το 30χρονου, ρίχνοντάς τον νεκρό. Σημειώνεται ότι η δίκη επρόκειτο να ξεκινήσει στα τέλη Φεβρουαρίου του 2021 ωστόσο η εκκίνησή της είχε μεταφερθεί για τις 5 Απριλίου."" ""Διεκόπη η δίκη για το διπλό φονικό στα Ανώγεια"" ""2022-01-08 16:37:03.454814""",132,Ανθρωποκτονία,1,161,2022-01-10T11:58:47.916210Z,2022-01-10T11:58:47.916247Z,9.721
"""Με συμπληρωματική απολογία που έδωσε σήμερα η 36χρονη που κατηγορούνται για το άγριο περιστατικό ομολόγησε την πράξη της και εξέφρασε τη συγγνώμη της για τη ζημιά που προκάλεσε. Η ομολογία έρχεται 11 μήνες μετά το περιστατικό της επίθεσης με βιτριόλι που δέχθηκε η Ι. Π. στην είσοδό της στην εργασία της. Η κατηγορουμένη για απόπειρα ανθρωποκτονίας, στην πρώτη απολογία της, στις 16 Ιουνίου 2020, είχε κάνει χρήση του δικαιώματος σιωπής ενώ ο συνήγορός της είχε πει πως η εντολέας του θα απολογηθεί σε άλλο χρόνο. Στην συμπληρωματική απολογία που έδωσε σήμερα η προσωρινά κρατούμενη φέρεται να ομολόγησε την πράξη της και να ζήτησε συγγνώμη για ό,τι έκανε. Φαίνεται, επίσης, να αιτιολόγησε την επίθεση λέγοντας πως θεωρούσε το θύμα υπεύθυνο για την κακή εξέλιξη που είχε μία ερωτική σχέση της. Σε βάρος της 36χρονης υπάρχουν σωρεία στοιχείων, όπως υλικό καμερών από την περιοχή του γραφείου που εργαζόταν η Ιωάννα, αλλά και μαρτυρικές καταθέσεις που κατά τις δικαστικές Αρχές αναδεικνύουν έναν σχεδιασμό. Από το υλικό φαίνεται πως η δράστις έκανε πρόβα μετάβασης-διαφυγής στο σημείο της επίθεσης κατά της 35χρονης Ιωάννας, πήρε μέτρα προστασίας με ενδιάμεσες κινήσεις αλλά και χρήση περούκας κ.ά. Στη δικογραφία περιέχεται και η περιγραφή του θύματος για εκείνα τα δευτερόλεπτα που άλλαξαν τη ζωή της, όταν βρέθηκε απέναντι στη δράστιδα στην είσοδο της πολυκατοικίας που βρίσκεται το γραφείο που εργάζεται: «Με κοίταξε στα μάτια και χωρίς να μου πει τίποτα μου πέταξε στο πρόσωπο κάποιο καυστικό υγρό. Αυτή μετά έφυγε τρέχοντας από τη γυάλινη πόρτα εξόδου προς άγνωστη κατεύθυνση. Εγώ αρχικά κοίταξα τη μπλούζα μου γιατί νόμιζα ότι μου έριξε καυτό καφέ αλλά αυτό άρχισε να μυρίζει άσχημα και μου φάνηκε ότι είναι κάποιο καυστικό υγρό γιατί κατάλαβα ότι ήταν παχύρευστο. Το πρώτο πράγμα που σκέφτηκα ήταν να τρέξω αμέσως στο απέναντι φαρμακείο, ενώ παράλληλα ούρλιαζα από τους πόνους, για βοήθεια...»."" ""Ομολόγησε η 36χρονη για την επίθεση με βιτριόλι, ένα χρόνο μετά το περιστατικό"" ""2022-01-08 16:37:03.454814""",131,Ανθρωποκτονία,1,160,2022-01-10T11:58:37.955595Z,2022-01-10T11:58:37.955626Z,6.254
"""Λίγες μέρες πριν συμπληρωθεί ένας χρόνος από την επίθεση με βιτριόλι στην Ιωάννα Παλιοσπύρου, η προσωρινά κρατούμενη ως δράστις Εφη Κακαράντζουλα ομολόγησε την πράξη της στον ανακριτή. Η 36χρονη κατηγορούμενη για απόπειρα ανθρωποκτονίας σε βάρος της συντοπίτισσάς της, η οποία στις 16 Ιουνίου 2020 είχε κάνει χρήση του δικαιώματος της σιωπής, χθες ομολόγησε την επίθεση, την αιτιολόγησε λέγοντας πως θεωρούσε το θύμα υπεύθυνο για την κακή εξέλιξη που είχε μια ερωτική σχέση της και ζήτησε συγγνώμη. «Δεν στόχευσα ποτέ να τη σκοτώσω αλλά να την πονέσω και να την τραυματίσω», είπε και ισχυρίστηκε πως δεν γνώριζε τη βλάβη που μπορεί να προκαλέσει το θειικό οξύ. Δήλωσε μετανιωμένη και ζήτησε «ειλικρινή συγγνώμη για το κακό και τη θλίψη που προκάλεσα στην ίδια και στην οικογένειά της». Σε ερώτηση της δικαστικής λειτουργού για τον λόγο που θέλησε να βλάψει την Ιωάννα, απάντησε: «Απέκτησα μια αρρωστημένη εμμονή μαζί της. Τη θεώρησα υπεύθυνη για ένα πολύ προσωπικό ζήτημα, το οποίο ήταν πολύ σημαντικό για εμένα. Δεν θέλω να το αναπτύξω περαιτέρω ώσπου να φτάσει η υπόθεση στο ακροατήριο και να ειπωθούν όλες οι αλήθειες. Απλώς ποτέ δεν φαντάστηκα ότι η απερίσκεπτη αυτή ενέργειά μου θα προξενούσε σε τέτοια έκταση ζημιά και ένα μεγάλο Γολγοθά που διανύει και θα διανύσει σε βάθος χρόνου. Μακάρι να γύριζα τον χρόνο πίσω. Γι’ αυτό αναλαμβάνω πλήρως την ευθύνη της πράξης και καλώς θα τιμωρηθώ». Ωστόσο, η κατηγορούμενη συμπλήρωσε ότι αποδέχεται «το αδίκημα της σωματικής βλάβης» και όχι της απόπειρας ανθρωποκτονίας και πρόσθεσε: «Είμαι 36 ετών με λευκό ποινικό μητρώο. Σε καμία περίπτωση και με κανένα αντάλλαγμα δεν θα διέγραφα μια έντιμη διαδρομή μέχρι σήμερα. Ολοι οι άνθρωποι δικαιούνται μια δίκαιη δίκη και μια δεύτερη ευκαιρία στη ζωή τους». Η συγγνώμη της δεν έγινε δεκτή από την Ιωάννα και την οικογένειά της, όπως δήλωσε ο δικηγόρος τους, Απόστολος Λύτρας: «Ολα τα στοιχεία είναι συντριπτικά σε βάρος της και δεν θα μπορούσε να μην παραδεχτεί την πράξη της. Δεν πείθει κανέναν με αυτό που κατέθεσε, πως δεν γνώριζε τη ζημιά που προκαλεί το βιτριόλι, όπως επίσης και πως η ποσότητα που χρησιμοποίησε ήταν μικρή, διότι διαψεύδεται από όλα τα στοιχεία της δικογραφίας. Η πρόθεσή της ήταν να τη σκοτώσει και τίποτα λιγότερο. Η Ιωάννα και η οικογένειά της είναι σαφές πως δεν δέχονται καμία συγγνώμη από την κατηγορούμενη, η οποία έχει επιδείξει μια απαράδεκτη στάση και συμπεριφορά»."" ""Ομολόγησε την επίθεση με βιτριόλι"" ""2022-01-08 16:37:03.454814""",130,Ανθρωποκτονία,1,159,2022-01-10T11:58:31.464817Z,2022-01-10T11:58:31.464854Z,7.646
"""Η δίκη ξεκίνησε με καταθέσεις μαρτύρων ενώ στη συνέχεια το δικαστήριο διέκοψε και αναμένεται να συνεδριάσει εκ νέου το πρωί της Παρασκευής 9 Απριλίου. Κατά την συνεδρίαση δεν έλειψαν οι στιγμές έντασης. Σε κάποια από τις διακοπές της δίκης, κατά τη μεταφορά του κατηγορούμενου από τους αστυνομικούς στην αίθουσα του δικαστηρίου, οι συγγενείς του θύματος που βρίσκονταν στο ακροατήριο, εξαγριώθηκαν στη θέα του 44χρονου και του επιτέθηκαν φραστικά, ωστόσο λίγο αργότερα η κατάσταση ηρέμησε. Στο εδώλιο του κατηγορουμένου κάθεται ένας 44χρονος άνδρας ο οποίος κατηγορείται για ανθρωποκτονία από πρόθεση αναφορικά με τον θάνατο του 73χρονου και απόπειρα ανθρωποκτονίας κατά συρροή, για τον τραυματισμό του 45χρονου γιου του θύματος. Το περιστατικό σημειώθηκε στις αρχές Φεβρουαρίου όταν ο δράστης μετέβη στο σπίτι της οικογένειας με την οποία είχε κτηματικές διαφορές, στον οικισμό Περάμπελα και αφού πρώτα λογομάχησε με την κόρη του θύματος στη συνέχεια πυροβόλησε εις βάρος του 45χρονου αδελφού της και κατόπιν εις βάρος του 73χρονου πατέρα τους. Ο 73χρονος έπεσε επί τόπου νεκρός ενώ ο γιος του τραυματίστηκε σοβαρά από τα πυρά. Από τις σφαίρες του δράστη τραυματίστηκε ελαφρά και ο γαμπρός του θύματος, 52 ετών.  Υπενθυμίζεται ότι ο δράστης μετά το φονικό είχε εξαφανιστεί και παρέμεινε κρυμμένος για δύο ημέρες, έως ότου παραδοθεί. Μάλιστα, υπάρχει και βίντεο με την στιγμή των πυροβολισμών το οποίο ο δικηγόρος του θύματος παρέδωσε στην ανακρίτρια."" ""Στις 9 Απριλίου η συνέχεια της δίκης για το φονικό στις Κουρούνες Λασιθίου"" ""2022-01-08 16:37:03.454814""",129,Ανθρωποκτονία,1,158,2022-01-10T11:58:23.543504Z,2022-01-10T11:58:23.543540Z,8.961
"""Αντιμέτωπος με βαρύτατες κατηγορίες και δίωξη για ανθρωποκτονία από πρόθεση σε ήρεμη ψυχική κατάσταση κατά συρροή, αλλά και για απόπειρα ανθρωποκτονίας κατά της μητέρας των θυμάτων, είναι ο 32χρονος δράστης του διπλού φονικού χθες βράδυ στη Μακρινίτσα.  Σε βάρος του ασκήθηκε επίσης δίωξη για παράνομη οπλοφορία και οπλοχρησία. Ο κατηγορούμενος έμεινε στο Δικαστικό Μέγαρο του Βόλου για ένα δίωρο και στη συνέχεια οδηγήθηκε στον ανακριτή από τον οποίο ζήτησε και έλαβε προθεσμία να απολογηθεί το μεσημέρι της ερχόμενης Παρασκευής. Στο μεταξύ, ο δικηγόρος του 32χρονου επικαλείται ψυχολογικά προβλήματα και δήλωσε ότι την Παρασκευή θα ζητήσει ψυχιατρική πραγματογνωμοσύνη για τον πελάτη του, ο οποίος κρατείται στην αστυνομική διεύθυνση Μαγνησίας. Σε δηλώσεις του προς τους δημοσιογράφους ο συνήγορός του Δημήτρης Βούλγαρης είπε: «Θα ήθελα να εκφράσω τα βαθιά μου συλλυπητήρια στην οικογένεια των θυμάτων. Είναι πολύ ιδιαίτερη η σχέση που έχω με την οικογένεια, καθώς ήμουν ο δικηγόρος του 32χρονου και της συζύγου του από τότε που γνωρίστηκαν μέχρι και σήμερα. Είναι διπλή η λύπη μου για το θέμα αυτό. Ο πελάτης μου πάσχει από σοβαρή ψυχική διαταραχή, η οποία είναι αποδεδειγμένη και διαγνωσμένη από γιατρούς ακόμα και του νοσοκομείου Βόλου. Η εισαγγελία είχε δεχτεί αίτηση για ακούσια νοσηλεία τον Ιανουάριο μετά από αίτημα της συζύγου του, η οποία αντιλαμβάνονταν το πρόβλημα. Η διαδικασία είχε ολοκληρωθεί σε σχέση με το νοσοκομείο. Δεν διατάχθηκε όμως ιατρική του παρακολούθηση, δόθηκε φαρμακευτική αγωγή η οποία δεν τηρήθηκε. Για αυτό θεωρώ ότι είναι πρέπον και επιβάλλεται να διαταχθεί ψυχιατρική πραγματογνωμοσύνη. Θα το αιτηθούμε από τον κύριο ανακριτή για αυτό και ζητήσαμε προθεσμία». Ο δικηγόρος του 32χρονου πρόσθεσε επίσης ότι «ο πελάτης μου δεν έχει αντιληφθεί ακόμη την πράξη του λόγω της ψυχικής νόσου που έχει και ισχυρίζεται ότι μπήκε μέσα στο σπίτι των πεθερικών του γιατί ήθελε να δει το παιδί του, που του απαγόρευσαν να επικοινωνήσει. Από εκεί και πέρα δεν θυμάται τίποτα. Το ιατρικό πιστοποιητικό συνοδεύει την αίτηση του εισαγγελέα ότι ήταν υπό παρακολούθηση και πως μετά την παρακολούθηση θα εξεταζόταν το γεγονός, αν έπρεπε να εγκλειστεί για περαιτέρω θεραπεία ή όχι. Είναι θέμα ιατρικό, κατά πόσο θα έπρεπε εξαρχής να νοσηλευτεί . Αυτό θα το κρίνει και ο πραγματογνώμονας, ο οποίος θα αναλάβει την εξέταση μετά το αίτημα ψυχιατρικής πραγματογνωμοσύνης που ζητάμε. Το τραγικό είναι ότι για την κατάσταση αυτή του Ιανουαρίου θα συζητούνταν σήμερα στο μονομελές πρωτοδικείο Βόλου με τη διαδικασία της εκούσιας δικαιοδοσίας η αίτηση του κ. εισαγγελέα για την ακούσια νοσηλεία». Όπως μετέδωσε το ΑΠΕ-ΜΠΕ, ο 32χρονος επιτέθηκε αρχικά στην πεθερά του με μαχαίρι που γλύτωσε με ελαφρά τραύματα, επιτέθηκε στη συνέχεια στη γυναίκα του και στον αδελφό της, στους οποίους κατάφερε θανάσιμους τραυματισμούς. Έπειτα από μεγάλη κινητοποίηση των αστυνομικών δυνάμεων, ο δράστης έπεσε σε μπλόκο της Αστυνομίας, ενώ κατευθυνόταν στο χωριό του τον Άγιο Βλάσιο, με το αυτοκίνητό του. «Δεν θυμάμαι τι έκανα. Εγώ πήγα για να δω το παιδί μου και με εμπόδισαν. Μου το απαγόρευσαν και μου είπαν ότι θα με κλείσουν σε ψυχιατρείο. Θόλωσα, έσπρωξα τη γυναίκα μου και τον αδερφό της για να ανέβω στον πάνω όροφο που ήταν το παιδί μου. Δεν κατάλαβα ότι χρησιμοποίησα μαχαίρι. Έχω ένα σκοτεινό πέπλο» ήταν τα λόγια που μετέφερε στον δικηγόρο του."" ""Την Παρασκευή στον ανακριτή ο δράστης του διπλού φονικού στη Μακρινίτσα"" ""2022-01-08 16:37:03.454814""",128,Ανθρωποκτονία,1,157,2022-01-10T11:58:14.292518Z,2022-01-10T11:58:14.292557Z,8.898
"""Προθεσμία για να απολογηθεί αύριο, Παρασκευή, πήρε από τον εισαγγελέα Κυπαρισσίας ο 72χρονος που χθες σκότωσε εν ψυχρώ τον 39χρονο ιδιοκτήτη του καταστήματος «Γερμανός» στην Κυπαρισσία. Όπως μεταδίδει η εφημερίδα της Καλαμάτας «Ελευθερία», σε βάρος του απαγγέλθηκαν κατηγορίες για ανθρωποκτονία από δόλο, παράνομη οπλοφορία, οπλοκατοχή και οπλοχρησία.  Επίσης, ο δράστης παραιτήθηκε από το δικαίωμά του να έχει δικηγόρο ή να οριστεί κάποιος από το δικαστήριο και πλέον αύριο στις 12 το μεσημέρι θα απολογηθεί για τις πράξεις του.  Σύμφωνα με πληροφορίες ο 72χρονος εμφανίστηκε αμετανόητος ενώπιον των εισαγγελικών αρχών, κάνοντας λόγο για «θέμα τιμής» ενώ φέρεται να ζήτησε να του επιβληθεί η ανώτερη προβλεπόμενη ποινή. Ο ίδιος διευκρίνισε ότι η όλη διαφορά ήταν για λογαριασμό τηλεφώνου ύψους 143 ευρώ. Στο μεταξύ σήμερα το απόγευμα συγγενείς και φίλοι είπαν το τελευταίο «αντίο» στον 39χρονο. "" ""Προθεσμία πήρε ο δράστης της δολοφονίας στην Κυπαρισσία"" ""2022-01-08 16:37:03.454814""",127,Ανθρωποκτονία,1,156,2022-01-10T11:58:05.156377Z,2022-01-10T11:58:05.156413Z,5.156
"""Αργησε, αλλά τελικά μίλησε. Ο λόγος για τον Τούρκο πρόεδρο Ρετζέπ Ταγίπ Ερντογάν, ο οποίος εξέφρασε χθες τη λύπη του για τον «καταστροφικό αντίκτυπο» της αναγνώρισης της Γενοκτονίας των Αρμενίων από τις ΗΠΑ και την κυβέρνηση του Τζο Μπάιντεν, με καθυστέρηση τεσσάρων ημερών. Ο Ερντογάν κάλεσε την Ουάσινγκτον να πάρει πίσω την ανακοίνωση, χαρακτηρίζοντάς τη «λάθος βήμα». «Αυτά τα ζητήματα αποφασίζονται από ιστορικούς, όχι από πολιτικούς», τόνισε ο Τούρκος πρόεδρος, προσθέτοντας με καταγγελτικό ύφος ότι οι ΗΠΑ θα πρέπει να κοιτάξουν τον εαυτό τους στον καθρέφτη. Αυτός, βέβαια, που αποκλείεται να κοιταχτεί ποτέ στον καθρέφτη είναι ο ίδιος ο Ερντογάν. Χθες στην Τουρκία δόθηκε ακόμα ένα δείγμα αυταρχισμού με τη δίκη 108 μελών του φιλοκουρδικού Κόμματος της Δημοκρατίας των Λαών (HDP) για τον υποτιθέμενο ρόλο τους στις διαδηλώσεις του 2014. Το φθινόπωρο εκείνης της χρονιάς είχαν ξεσπάσει διαδηλώσεις σε πολλά σημεία της Τουρκίας σε ένδειξη διαμαρτυρίας κατά της στάσης του τουρκικού στρατού που παρακολουθούσε αμέτοχος το σφυροκόπημα της κουρδικής πόλης Κομπάνι στη Συρία από το «Ισλαμικό κράτος». Οι κατηγορούμενοι, ανάμεσά τους και ο πρώην αρχηγός του κόμματος, Σελαχατίν Ντεμιρτάς, αντιμετωπίζουν 37 κατηγορίες για ανθρωποκτονία και διατάραξη της ενότητας και της εδαφικής ακεραιότητας του κράτους. Το HDP αρνείται τις κατηγορίες και καταγγέλλει τις τουρκικές αρχές για άλλο ένα επεισόδιο στην προσπάθειά τους να το θέσουν εκτός νόμου. Για «δίκη εκδίκησης» έκανε λόγο ο συμπρόεδρος του κόμματος, Μιτχάτ Σαντζάρ. Χθες, κατά την έναρξη της ακροαματικής διαδικασίας, κάποιοι συνήγοροι υπεράσπισης αποχώρησαν προσωρινά από την αίθουσα του δικαστηρίου καταγγέλλοντας πως δεν επιτράπηκε η είσοδος συναδέλφων τους για «αυθαίρετους, παράνομους» λόγους. Κάτι που προαναγγέλλει μια μη ομαλή διαδικασία και μάλλον μια όχι και τόσο δίκαιη και αμερόληπτη απόφαση."" ""«Δίκη εκδίκησης» εναντίον 108 μελών του φιλοκουρδικού κόμματος"" ""2022-01-08 16:37:03.454814""",126,Ανθρωποκτονία,1,155,2022-01-10T11:57:59.739257Z,2022-01-10T11:57:59.739290Z,13.307
"""Μ.Βεργ. Έναν μήνα αφότου η Τουρκία αποχώρησε από τη Σύμβαση της Κωνσταντινούπολης -κι ενώ η βία κατά των γυναικών έχει ενδημικές διαστάσεις στη χώρα- μια σπάνια, ειδικού βάρους απόφαση δικαστηρίου στην Αττάλεια καταδεικνύει ότι, εν μέσω σκοταδισμού, υπάρχει μια χαραμάδα ελπίδας. Στο εδώλιο του κατηγορούμενου καθόταν η 31χρονη Μελέκ Ιπέκ, το χέρι της οποίας όπλισε η συστηματική κακοποίηση από τον σύζυγό της και οι απειλές του ότι θα δολοφονούσε την ίδια και τις δυο ανήλικες κόρες τους. Τον περασμένο Ιανουάριο, έπειτα από ώρες ξυλοδαρμού, πήρε μια καραμπίνα και τον σκότωσε. Αμέσως μετά παραδόθηκε στην αστυνομία και προφυλακίστηκε, εν αναμονή της δίκης. Ο εισαγγελέας εισηγήθηκε εξαετή φυλάκιση για ανθρωποκτονία. Προχθές το βράδυ, ωστόσο, το δικαστήριο απεφάνθη ότι η 31χρονη βρισκόταν σε νόμιμη άμυνα, όπως πιστοποίησε πλήθος μαρτύρων υπεράσπισης, μεταξύ αυτών και η ερωμένη του συζύγου. Η Μελέκ αφέθηκε ελεύθερη και «χάθηκε» στην αγκαλιά των παιδιών της, με την επίγνωση ότι ελάχιστες συμπατριώτισσές της είχαν ή θα έχουν την ίδια τύχη...  "" ""Νόμιμη άμυνα"" ""2022-01-08 16:37:03.454814""",125,Ανθρωποκτονία,1,154,2022-01-10T11:57:46.178931Z,2022-01-10T11:57:46.178969Z,13.52
"""Ποινική δίωξη για σωρεία κακουργηματικών πράξεων ασκήθηκε σε βάρος του τηλεπαρουσιαστή Μένιου Φουρθιώτη και των τριών ποινικών που συνελήφθησαν χθες.  Οι κατηγορούμενοι ζήτησαν και έλαβαν προθεσμία από τον ανακριτή, προκειμένου να προετοιμάσουν την υπερασπιστική τους γραμμή και έτσι θα απολογηθούν το Μεγάλο Σάββατο, στις 9:30 το πρωί. Όλοι τους συνελήφθησαν στο πλαίσιο της έρευνας της Ασφάλειας Αττικής, για τις επιθέσεις στο σπίτι του Μ. Φουρθιώτη στον Διόνυσο, αλλά και τους πυροβολισμούς εναντίον αστυνομικών της ΔΙΑΣ στη Νέα Ερυθραία, καθώς και τις καταγγελίες που ακολούθησαν από τον δημοσιογράφο και εκδότη του Documento Κώστα Βαξεβάνη, για πληροφορίες που είχε σχετικά με συμβόλαιο θανάτου εναντίον του, στο οποίο φέρεται ότι εμπλέκεται ο παρουσιαστής. Ο Μένιος Φουρθιώτης κατηγορείται για ηθική αυτουργία στις επιθέσεις που έγιναν στο σπίτι του, τόσο με καλάσνικοφ, όσο και με εκρηκτικό μηχανισμό στην γκαραζόπορτα, καθώς, όπως αναφέρουν έγκυρες αστυνομικές πηγές, φέρεται ότι τις είχε σκηνοθετήσει ο ίδιος, μετά την απομάκρυνση της αστυνομικής φρουράς του και είχε προσλάβει τους δύο από άλλους συλληφθέντες για να τις υλοποιήσουν. Όπως προέκυψε, ωστόσο, από την αστυνομική έρευνα της Δίωξης Εκβιαστών της Ασφάλειας Αττικής, οι ίδιοι πυροβόλησαν εναντίον αστυνομικών της Ομάδας ΔΙΑΣ, όταν επιχείρησαν να τους ελέγξουν στην Νέα Ερυθραία. Σύμφωνα με τα αποτελέσματα της βαλλιστικής έρευνας προέκυψε ότι το καλάσνικοφ που χρησιμοποιήθηκε είναι το ίδιο στη Νέα Ερυθραία και στο σπίτι του Φουρθιώτη. Κατά τις ίδιες πληροφορίες, ο Φουρθιώτης γνώριζε τους δύο δράστες, οι οποίοι είναι άτομα με ποινικό παρελθόν στη νύχτα, στην περιοχή του Πειραιά και τους είχε χρησιμοποιήσει και στο παρελθόν ως σεκιούριτι, όπως ανέφεραν οι ίδιοι. Ο τρίτος από τους συλληφθέντες, είναι ο αδελφός ενός εκ των δύο, ο οποίος φέρεται ότι τους βοήθησε να κρύψουν το δίκυκλο με το οποίο διέφυγαν μετά τους πυροβολισμούς εναντίον των αστυνομικών. Υπενθυμίζεται πως η επίθεση των δύο κακοποιών εναντίον αστυνομικών της ΔΙΑΣ στην οδό Θησέως στην Εκάλη σημειώθηκε στη 01.00 τα ξημερώματα της Παρασκευής 16 Απριλίου, κοντά στο σπίτι του Κώστα Βαξεβάνη. Δύο επιβάτες μοτοσικλέτας δεν σταμάτησαν για έλεγχο, ενώ ο συνοδηγός πυροβόλησε στα «τυφλά» τρεις φορές προς τους αστυνομικούς. Εκεί όμως έπεσε και ένα σακβουαγιάζ που είχε μέσα το Καλάσνικοφ. Στο σπίτι του Μένιου Φουρθιώτη η επίθεση έγινε στις 22.30 το βράδυ της ίδιας ημέρας (Παρασκευή 16/4), μετά την αφαίρεση της φρουράς του. Πληροφορίες θέλουν να συνδέονται οι δύο επιθέσεις και εργαστηριακά, αφού από τη βαλλιστική εξέταση των καλύκων προέκυψε ότι εξήλθαν από το ίδιο όπλο. Το σακίδιο με το Καλάσνικοφ που έπεσε από τους κακοποιούς ήταν, σύμφωνα με τις πληροφορίες, αυτό που τελικά τους «έκαψε», με συνέπεια να οδηγηθούν χθες στο Τμήμα Εκβιαστών της Ασφάλειας Αττικής, το οποίο διερευνά την καταγγελία Βαξεβάνη."" ""Κακουργηματική δίωξη στον Φουρθιώτη, απολογείται το Μ. Σάββατο"" ""2022-01-08 16:37:03.454814""",124,Ανθρωποκτονία,1,153,2022-01-10T11:57:32.389428Z,2022-01-10T11:57:32.389463Z,7.849
"""Αντιμέτωπος με σωρεία αδικημάτων είναι ο Μένιος Φουρθιώτης και ακόμη δύο άτομα που συνελήφθησαν από το Τμήμα Εκβιαστών της Ασφάλειας Αττικής. Σε βάρος του παρουσιαστή ο εισαγγελέας άσκησε ποινική δίωξη για εννέα αδικήματα (δύο κακουργήματα και επτά πλημμελήματα): ηθική αυτουργία στην επίθεση που έγινε στις 16 Απριλίου στο σπίτι του, σύσταση συμμορίας, ηθική αυτουργία σε διακεκριμένη οπλοκατοχή, οπλοφορία, προμήθεια, κατοχή εκρηκτικής βόμβας και διακεκριμένη φθορά, απόπειρα εκβίασης και ψευδή καταγγελία. Στους δύο Ελληνες συγκατηγορούμενούς του, τους οποίους φέρεται να γνώριζε επειδή είχαν απασχοληθεί ως προσωπικοί συνοδοί του και οι οποίοι κατηγορούνται ότι την ίδια μέρα έκαναν την επίθεση στο σπίτι του και πυροβόλησαν εναντίον αστυνομικών στη Νέα Ερυθραία, ασκήθηκε δίωξη κατά περίσταση για σύσταση συμμορίας, απόπειρα ανθρωποκτονίας κατά συρροή και συνέργεια σε απόπειρα ανθρωποκτονίας, διακεκριμένη περίπτωση οπλοκατοχής και οπλοφορία από κοινού, οπλοχρησία κατ’ εξακολούθηση, έκρηξη, παράβαση του νόμου περί ναρκωτικών κ.ά. Οι κατηγορούμενοι οδηγήθηκαν στον ανακριτή, από τον οποίο έλαβαν προθεσμία για το πρωί του Μ. Σαββάτου προκειμένου να προετοιμάσουν την υπερασπιστική τους γραμμή και να απολογηθούν. Η δικογραφία σε βαθμό κακουργήματος βασίστηκε σε επικοινωνίες του παρουσιαστή μέσω κινητού τηλεφώνου και ηλεκτρονικού ταχυδρομείου, οι οποίες, σύμφωνα με πληροφορίες, αποδεικνύουν ότι ο Μ. Φουρθιώτης ήταν σε επικοινωνία με τους δύο συγκατηγορούμενούς του. Οι τελευταίοι τα ξημερώματα της 16ης Απριλίου πυροβόλησαν με Καλάσνικοφ εναντίον αστυνομικών που τους σταμάτησαν για έλεγχο στη Νέα Ερυθραία. Δεν τραυματίστηκε κανείς, αλλά οι δράστες κατά την καταδίωξή τους εγκατέλειψαν ένα σακίδιο. Το DNA ταυτοποιείται με άτομο που μετείχε σε κυκλώματα εκβιαστών στον Πειραιά πριν από δύο χρόνια. Σύμφωνα με πληροφορίες, τον παρουσιαστή «καίνε» μηνύματα στα τηλέφωνα και στους ηλεκτρονικούς υπολογιστές που κατασχέθηκαν από το σπίτι και το γραφείο του, ενώ μία επικοινωνία του φέρεται να έχει γίνει σε κινητό-«σκιά» του αριθμού του λίγο πριν από την επίθεση με πυροβολισμούς στο σπίτι του. Παράλληλα, η βαλλιστική εξέταση έδειξε ότι οι κάλυκες που βρέθηκαν έξω από το σπίτι του Φουρθιώτη και εκείνοι που περισυνελέγησαν από την επίθεση εναντίον των αστυνομικών προέρχονται από το ίδιο Καλάσνικοφ. Ετσι, όλα δείχνουν ότι ο Μ. Φουρθιώτης σχεδίασε την επίθεση στο σπίτι του θέλοντας να αποδείξει ότι κινδυνεύει για να του παρασχεθεί εκ νέου αστυνομική προστασία και για τον λόγο αυτό οι δύο κακοποιοί φέρεται να είχαν λάβει ποσόν 40.000 ευρώ από τον Μ. Φουρθιώτη. Ωστόσο, χθες το Συμβούλιο της Επικρατείας απέρριψε για δεύτερη φορά το αίτημα του Μ. Φουρθιώτη για επαναφορά της φρούρησής του κρίνοντας ότι δεν προκύπτει κίνδυνος για τη ζωή του. Για την υπόθεση έχει συλληφθεί ακόμη ένα άτομο, αδελφός ενός των δύο δραστών, ο οποίος φέρεται να τους βοήθησε να κρύψουν το δίκυκλο με το οποίο διέφυγαν μετά τους πυροβολισμούς εναντίον των αστυνομικών. Από τις μέχρι στιγμής έρευνες δεν έχουν προκύψει στοιχεία που να συνδέουν την υπόθεση με τις καταγγελίες του εκδότη Κώστα Βαξεβάνη, εντούτοις οι έρευνες συνεχίζονται προς αυτή την κατεύθυνση αφού επιβεβαιώνονται κατά το ήμισυ. Σύμφωνα με τον Κ. Βαξεβάνη, ο Μ. Φουρθιώτης ήταν εκείνος που σχεδίασε εικονική επίθεση στο σπίτι του, ενώ παράλληλα «αναζητούσε στην πιάτσα κάποιον» για να εκτελέσει συμβόλαιο θανάτου σε βάρος δύο δημοσιογράφων από τους οποίους ο ένας ήταν ο ίδιος ο εκδότης. Για τον λόγο αυτό οι δύο κακοποιοί φέρεται να είχαν λάβει ποσόν 40.000 ευρώ από τον Μ. Φουρθιώτη. Τα ανωτέρω ο Κώστας Βαξεβάνης τα πληροφορήθηκε στις 6 Απριλίου, ενώ τρεις ημέρες αργότερα σημειώθηκε η δολοφονία του αστυνομικού συντάκτη Γιώργου Καραϊβάζ. Για την καταγγελία του Κ. Βαξεβάνη αυτή έχει διαταχθεί προκαταρκτική έρευνα από την Εισαγγελία Πρωτοδικών."" ""Ποινική δίωξη για σωρεία αδικημάτων σε Φουρθιώτη"" ""2022-01-08 16:37:03.454814""",123,Ανθρωποκτονία,1,152,2022-01-10T11:57:24.222530Z,2022-01-10T11:57:24.222578Z,7.394
"""Εξώδικο στο αρχηγείο της ΕΛ.ΑΣ. και στη Γενική Αστυνομική Διεύθυνση Αττικής έστειλε ο Αρης Παπαζαχαρουδάκης, που έχει καταγγείλει οκτάωρο βασανισμό του στη ΓΑΔΑ στις 10 Μαρτίου 2021, μία μέρα μετά τη συγκέντρωση ενάντια στην αστυνομική βία στη Νέα Σμύρνη και τα επεισόδια που ακολούθησαν. Η καταγγελία του («Μου είπαν “θα βιάσουμε μέχρι και το κουτάβι σου”», «Εφ.Συν.» 16.3.2021) έχει διπλή εξέλιξη: αφενός διερευνάται από την Υπηρεσία Εσωτερικών Υποθέσεων και αφετέρου αναμένεται να απασχολήσει τις δικαστικές αρχές αφού ο Α. Παπαζαχουραδάκης σκοπεύει να μηνύσει τους βασανιστές του. Γι’ αυτόν τον λόγο επέδωσε εξώδικο στις αρμόδιες αρχές δηλώνοντας πως θα ασκήσει «όλα τα νόμιμα μέσα για τη δίωξη και τιμωρία των αστυνομικών» που τέλεσαν αξιόποινες πράξεις σε βάρος του, ζητώντας να του χορηγηθούν εγγράφως: ● Τα στοιχεία των αστυνομικών που υπηρετούν στην Αντιτρομοκρατική Υπηρεσία και στις 7 το απόγευμα της 10ης Μαρτίου τον προσήγαγαν από την περιοχή της Δάφνης: «Με έδεσαν πισθάγκωνα με χειροπέδες, μου φόρεσαν κουκούλα και με έβαλαν στο αυτοκίνητο με μπουνιές και κλοτσιές. Δεν ήξερα αν έχω να κάνω με αστυνομικούς ή με μαφιόζους. Μέσα από την κουκούλα μπορούσα να διακρίνω αμυδρά, αλλά με χτυπούσαν όποτε σήκωνα το κεφάλι». ● Τα στοιχεία των υπηρετούντων στην Αντιτρομοκρατική που είχαν υπηρεσία από την ώρα που προσήχθη μέχρι τις 3 τα ξημερώματα, οπότε και μεταφέρθηκε στα κρατητήρια του 7ου ορόφου. «Από το γραφείο αυτό δεν ξέρω πόσοι πέρασαν, μάλλον όλη η αστυνομική δύναμη ανεβοκατέβαινε για να με δέρνει. Αλλοι με χτυπούσαν χωρίς να μιλάνε, άλλοι με έβριζαν, ένας κοπάνησε με βία το πρόσωπό μου στο θρανίο, δεν υπήρχε σημείο του σώματός μου που να μη χτυπηθεί επί ένα οκτάωρο. Κάποια στιγμή μου έδειξαν ένα παράθυρο και μου είπαν: Αν θες να λυτρωθείς, δεν θα σε εμποδίσει κάποιος». ● Τα στοιχεία όσων είχαν υπηρεσία το επίμαχο χρονικό διάστημα στη Φρουρά Κρατητηρίων του 7ου ορόφου, του προϊσταμένου του τμήματος και όσων εκτελούσαν χρέη αξιωματικών υπηρεσίας. Τόσο ο Α. Παπαζαχαρουδάκης όσο και ο αδελφικός του φίλος Ο.Μ. (που επίσης καταγγέλλει πολύωρο βασανισμό του από την Αντιτρομοκρατική κατά τη σύλληψή του και βρίσκεται προσωρινά κρατούμενος στις φυλακές Λάρισας, κατηγορούμενος για απόπειρα ανθρωποκτονίας του αστυνομικού που τραυματίστηκε στα επεισόδια της Νέας Σμύρνης) υποστηρίζουν ότι βρίσκονταν σε ειδικό καθεστώς σε σχέση με άλλους συγκρατούμενούς τους, οι οποίοι τους έδιναν μπουκάλια με νερό για να πίνουν και στη συνέχεια να τα χρησιμοποιούν για τουαλέτα εφόσον δεν τους επιτράπηκε ούτε αυτό. Την καταγγελία επιβεβαιώνουν οι συγκρατούμενοί τους, καθώς και τα τραύματα που έφεραν. ● Το υλικό καταγραφής της κάμερας του κελιού στο οποίο κρατήθηκε με τον Ο.Μ. Πρόκειται για το μόνο κελί που, σύμφωνα με την καταγγελία, διέθετε κάμερα και το βιντεοληπτικό υλικό μπορεί να αποδείξει όχι μόνο τις συνθήκες κράτησης αλλά και την κακή κατάσταση των δύο κρατουμένων όταν μεταφέρθηκαν εκεί. Η κατάσταση αυτή έχει αποτυπωθεί και στην ιατροδικαστική έκθεση του Αρη Παπαζαχαρουδάκη, την οποία ζήτησε η Υπηρεσία Εσωτερικών Υποθέσεων που ερευνά την υπόθεση. Παρόλο που οι δυο ιατροδικαστές εξέτασαν τον καταγγέλλοντα στις 22 Μαρτίου, δηλαδή δεκατρείς μέρες από τη σύλληψή του, διαπιστώνουν κακώσεις σε διάφορα σημεία του σώματος, διάχυτα μυϊκά άλγη και οσφυαλγία και καταλήγουν στο συμπέρασμα ότι «πρόκειται για σωματική βλάβη συμβατή με πρόκλησή της ως εκ θλώντος αμβλέος οργάνου». Στις 23 Απριλίου η «Εφ.Συν.» δημοσιοποίησε την καταγγελία του Ο.Μ. για τον βασανισμό του και κοινή δήλωση των δικηγόρων Αννυς Παπαρρούσου, Κώστα Παπαδάκη, Ιωάννας Κούρτοβικ και Θανάση Καμπαγιάννη για την πρόθεση των καταγγελλόντων να μηνύσουν τους βασανιστές τους. Την ίδια μέρα ο Α. Παπαζαχαρουδάκης συμμετείχε σε εκδήλωση στην Πολυτεχνειούπολη για τα γεγονότα της Ν. Σμύρνης και υποστηρίζει ότι επιστρέφοντας στο σπίτι του με αυτοκίνητο, παρατήρησε ένα λευκό Renault με φιμέ τζάμια να τους ακολουθεί στο στενό του σπιτιού του. «Κάναμε εσκεμμένα δύο φορές τον γύρο του τετραγώνου και όταν είδαμε ότι συνεχίζει να μας ακολουθεί, αναπτύξαμε ταχύτητα και φύγαμε. Επιστρέψαμε σε μισή ώρα περίπου και το ίδιο αυτοκίνητο, που ήταν παρκαρισμένο κοντά στο σπίτι μου, ξεπάρκαρε και άρχισε πάλι να μας ακολουθεί. Αναπτύξαμε ταχύτητα και φύγαμε». Αυτό δεν είναι το μόνο περιστατικό που δημιουργεί υποψίες στον Α. Παπαζαχαρουδάκη ότι είναι στο στόχαστρο των Αρχών. Οπως μας εξηγεί, άγνωστοι παραβίασαν το αυτοκίνητο συγγενικού προσώπου του, τη μέρα που με αυτό το αμάξι είχε μεταβεί στο «Θριάσιο» για να παραλάβει τα ιατρικά έγγραφα που πιστοποιούν τον βασανισμό του· ύστερα από λίγες μέρες άγνωστοι έσκασαν το λάστιχο του αυτοκινήτου της συντρόφου του με το οποίο μετακινείται κατά κόρον και από το συνεργείο αυτοκινήτων τούς είπαν ότι «είναι τρυπημένο σε τρία σημεία σκοπίμως, από ανθρώπινο χέρι»· τρεις μέρες αργότερα άγνωστοι διέρρηξαν το ίδιο αυτοκίνητο και αφαίρεσαν ένα ψαλίδι και έναν σπάγκο που είχαν χρησιμοποιηθεί από τη σύντροφο του Αρη και σύντροφό του στην αναρχική συλλογικότητα Μασόβκα για την ανάρτηση πανό στην Ευελπίδων κατά την απολογία του· άλλη μέρα παρατήρησε ότι λίγα λεπτά αφότου πέταξε σκουπίδια στον κάδο δίπλα στο σπίτι του, κάποιος πλησίασε και πήρε από τον κάδο τη σακούλα. «Είναι πολλά για να αποτελούν συμπτώσεις και καλό είναι να υπάρχουν καταγεγραμμένα για παν ενδεχόμενο», αναφέρει."" ""Το «κατηγορώ» του Αρη στους βασανιστές του"" ""2022-01-08 16:37:03.454814""",122,Ανθρωποκτονία,1,151,2022-01-10T11:57:16.526399Z,2022-01-10T11:57:16.526437Z,19.783
"""Το πρωί του Μεγάλου Σαββάτου απολογείται στον ανακριτή ο Μένιος Φουρθιώτης, εναντίον του οποίου έχει ασκηθεί ποινική δίωξη για σωρεία αδικημάτων. Υπενθυμίζεται ότι αντιμετωπίζει δίωξη για εννέα αδικήματα (δύο κακουργήματα και επτά πλημμελήματα): ηθική αυτουργία στην επίθεση που έγινε στις 16 Απριλίου στο σπίτι του, σύσταση συμμορίας, ηθική αυτουργία σε διακεκριμένη οπλοκατοχή, οπλοφορία, προμήθεια, κατοχή εκρηκτικής βόμβας και διακεκριμένη φθορά, απόπειρα εκβίασης και ψευδή καταγγελία. Μετά την απολογία του, ανακριτής και εισαγγελέας θα αποφασίσουν εάν θα αφεθεί ελεύθερος ή εάν θα οδηγηθεί στη φυλακή.  Δίωξη έχει ασκηθεί και στους δύο Έλληνες συγκατηγορούμενούς του, τους οποίους φέρεται να γνώριζε επειδή είχαν απασχοληθεί ως προσωπικοί συνοδοί του και οι οποίοι κατηγορούνται ότι την ίδια μέρα έκαναν την επίθεση στο σπίτι του και πυροβόλησαν εναντίον αστυνομικών στη Νέα Ερυθραία. Η δίωξη εναντίον τους αφορά τη σύσταση συμμορίας, απόπειρα ανθρωποκτονίας κατά συρροή και συνέργεια σε απόπειρα ανθρωποκτονίας, διακεκριμένη περίπτωση οπλοκατοχής και οπλοφορία από κοινού, οπλοχρησία κατ’ εξακολούθηση, έκρηξη, παράβαση του νόμου περί ναρκωτικών κ.ά.  Τις τελευταίες ημέρες έχουν βγει στο προσκήνιο πληροφορίες για την υπόθεση, όπως ότι ο παρουσιαστής πλήρωσε το ποσό των 40.000 ευρώ στους συγκατηγορούμενούς του για να πραγματοποιήσουν δυο επιθέσεις στο σπίτι του, στις 16 και στις 23 Απριλίου. Η ΕΛ.ΑΣ. ερευνά και παλιότερες ανεξιχνίαστες επιθέσεις, με επίκεντρο τον Μένιο Φουρθιώτη, ενώ εξετάζονται και οι καταγγελίες του δημοσιογράφου Κώστα Βαξεβάνη περί συμβολαίου θανάτου σε βάρος του από τον παρουσιαστή, στο πλαίσιο προκαταρκτικής εξέτασης που διατάχθηκε από την Εισαγγελία. Παράλληλα, η «Αυγή» αναφέρεται στο διαβιβαστικό της ΕΛ.ΑΣ., σύμφωνα με το οποίο ο παρουσιαστής «είχε κρυφές επικοινωνίες και συνεννοήσεις για τα σε βάρος του κατά παραγγελία χτυπήματα και από την άλλη παρουσίαζε ότι είναι θύμα απειλών και είναι άκρως απαραίτητο άμεσα να του χορηγηθεί πάλι αστυνομική φύλαξη και συνοδεία. Για να πετύχει τον σκοπό του πίεζε συνεχώς με εξώδικα, μηνύσεις, δημοσιεύματα κ.λπ. φυσικά θεσμικά πρόσωπα, υπηρεσίες και αρχές και απαιτούσε άμεσα εντός και συγκεκριμένων ωρών να ικανοποιηθούν οι παράνομες απαιτήσεις του». Σύμφωνα με τις ίδιες πληροφορίες, ο Μένιος Φουρθιώτης από το 2017 ζητούσε επίμονα από την κυβέρνηση ΣΥΡΙΖΑ να του χορηγηθεί αστυνομική προστασία, όμως οι προσπάθειές του έπεφταν στο κενό.  Στο επόμενο διάστημα, ο Μ. Φουρθιώτης εξακολουθούσε να ζητά προστασία από τις αρχές, κάνοντας λόγο για επιθέσεις και απειλές εναντίον του. Παρά το γεγονός ότι οι επιθέσεις εις βάρος του δεν επιβεβαιώνονται, στις 26 Μαΐου του 2020 το Αρχηγείο της ΕΛ.ΑΣ. αποφασίζει τη διάθεση ενός αστυνομικού για διάστημα τριών μηνών, ως συνοδευτική ασφάλεια στον παρουσιαστή. Μέσα στους επόμενους μήνες –σύμφωνα πάντα με τις ίδιες πληροφορίες–  υπάρχουν περισσότερες υποχωρήσεις υπέρ του από τις αρχές, με τον ίδιο να ζητά, με επιστολή του στις 24 Δεκεμβρίου, να γίνει αορίστου διαρκείας η φρούρησή του και να του διατεθούν επιπλέον τρεις αστυνομικοί ανά βάρδια και μια υπηρεσιακή μοτοσυκλέτα. Το κρίσιμο σε αυτή την επιστολή είναι ότι αναφέρεται σε στοχοποίησή του από την εφημερίδα Documento και την ιστοσελίδα Το Κουτί της Πανδώρας, δίχως άλλη αναφορά σε κάποιο μέσο ενημέρωσης. Μάλιστα αυτή η επιστολή κοινοποιείται στους κυρίους Μητσοτάκη, Πέτσα και Δημητριάδη, μεταξύ άλλων θεσμικών και πολιτικών παραγόντων. «Αρνούμαι τις αποδιδόμενες σε μένα κατηγορίες και επιθυμώ να απολογηθώ ενώπιον εισαγγελέα από κοινού με τον δικηγόρο μου», είναι η μόνη φράση που φέρεται να είπε στην προανακριτική του κατάθεση ο παρουσιαστής, ενώπιον των αστυνομικών.  Οι δύο συγκατηγορούμενοί του παραδέχθηκαν ότι δούλευαν γι' αυτόν αλλά ισχυρίστηκαν πως δεν είχαν εμπλοκή ούτε με τις επιθέσεις έξω από το σπίτι, ούτε με τους πυροβολισμούς κατά αστυνομικών ή με οποιαδήποτε πράξη σε βάρος δημοσιογράφου. Όλοι τους αρνούνται όσα τους αποδίδονται στην υπόθεση των σκηνοθετημένων επιθέσεων, σύμφωνα με τις προανακριτικές καταθέσεις τους.  Σημειώνονται ότι σύμφωνα με αστυνομικούς της συνοδευτικής ασφαλείας του Μ. Φουρθιώτη, ο παρουσιαστής φαίνεται πως έβλεπε σαν ταξί το υπηρεσιακό όχημα της ΕΛ.ΑΣ., ενώ είχε φτάσει στο σημείο μέχρι και να ζητήσει απ' τους αστυνομικούς να επιπλήξουν συνεργάτιδα του στο κανάλι. Στις απόρρητες αναφορές τους οι αστυνομικοί αναφέρονται σε φραστικά επεισόδια και διαπληκτισμούς με υπαλλήλους εστίασης καθώς και σε παράλογες απαιτήσεις του Μένιου Φουρθιώτη. Σύμφωνα με ενημερωτικό σημείωμα της ΕΛ.ΑΣ. με ημερομηνία 31 Μαρτίου 2021 (με την ένδειξη απόρρητο) βάσει αναφορών από αστυνομικούς που υπήρχαν στην συνοδεία του «υπάρχουν περιστατικά που κατά την κρίση τους πλήττουν το κύρος της ελληνικής αστυνομίας και δεν ανάγονται στην αποστολής τους». Σημειώνεται ότι ο γνωστός δικηγόρος Αλέξης Κούγιας ανακοίνωσε ότι αποσύρθηκε από τη νομική εκπροσώπηση του Μ. Φουρθιώτη. Ωστόσο δεν γνωστοποίησε τους λόγους που δεν είναι πλέον συνήγορος του παρουσιαστή. «Δεν μπορώ να δημοσιοποιήσω τους λόγους, για τους οποίους δεν τον εκπροσωπώ πλέον, αφού αυτό το απαγορεύει ο Κώδικας Δεοντολογίας των Δικηγόρων και μπορώ να το κάνω μόνο αν μου το επιτρέψει ο κ. Φουρθιώτης», αρκέστηκε να αναφέρει ο Αλ. Κούγιας. Η δικογραφία σε βαθμό κακουργήματος βασίστηκε σε επικοινωνίες του παρουσιαστή μέσω κινητού τηλεφώνου και ηλεκτρονικού ταχυδρομείου, οι οποίες, σύμφωνα με πληροφορίες, αποδεικνύουν ότι ο Μ. Φουρθιώτης ήταν σε επικοινωνία με τους δύο συγκατηγορούμενούς του. Οι τελευταίοι τα ξημερώματα της 16ης Απριλίου πυροβόλησαν με Καλάσνικοφ εναντίον αστυνομικών που τους σταμάτησαν για έλεγχο στη Νέα Ερυθραία. Δεν τραυματίστηκε κανείς, αλλά οι δράστες κατά την καταδίωξή τους εγκατέλειψαν ένα σακίδιο. Το DNA ταυτοποιείται με άτομο που μετείχε σε κυκλώματα εκβιαστών στον Πειραιά πριν από δύο χρόνια. Σύμφωνα με πληροφορίες, τον παρουσιαστή «καίνε» μηνύματα στα τηλέφωνα και στους ηλεκτρονικούς υπολογιστές που κατασχέθηκαν από το σπίτι και το γραφείο του, ενώ μία επικοινωνία του φέρεται να έχει γίνει σε κινητό-«σκιά» του αριθμού του λίγο πριν από την επίθεση με πυροβολισμούς στο σπίτι του. Παράλληλα, η βαλλιστική εξέταση έδειξε ότι οι κάλυκες που βρέθηκαν έξω από το σπίτι του Φουρθιώτη και εκείνοι που περισυνελέγησαν από την επίθεση εναντίον των αστυνομικών προέρχονται από το ίδιο Καλάσνικοφ. Ετσι, όλα δείχνουν ότι ο Μ. Φουρθιώτης σχεδίασε την επίθεση στο σπίτι του θέλοντας να αποδείξει ότι κινδυνεύει για να του παρασχεθεί εκ νέου αστυνομική προστασία και για τον λόγο αυτό οι δύο κακοποιοί φέρεται να είχαν λάβει ποσόν 40.000 ευρώ από τον Μ. Φουρθιώτη."" ""Καταιγιστικές εξελίξεις πριν την απολογία Φουρθιώτη"" ""2022-01-08 16:37:03.454814""",121,Ανθρωποκτονία,1,150,2022-01-10T11:56:56.415134Z,2022-01-10T11:56:56.415169Z,5.328
"""Στις 9.30 το πρωί αναμένεται να οδηγηθούν στα δικαστήρια της Ευελπίδων ο Μένιος Φουρθιώτης και οι συγκατηγορούμενοι του στην υπόθεση των σκηνοθετημένων επιθέσεων στο σπίτι του παρουσιαστή αλλά και των πυροβολισμών σε βάρος αστυνομικών. Οι κατηγορούμενοι μετά από προθεσμία που έλαβαν την Τετάρτη για τις απολογίες τους, πρόκειται σήμερα να λογοδοτήσουν στον 30ο Τακτικό Ανακριτή για όσα τους καταλογίζονται στη δικογραφία που σχημάτισε το Τμήμα Δίωξης Εκβιαστών της Αστυνομίας. Οι απολογίες αναμένεται να διαρκέσουν αρκετές ώρες ενώ στο τέλος της διαδικασίας θα κριθεί και η περαιτέρω πορεία του παρουσιαστή και των συγκατηγορουμένων του με την απόφαση ανακριτή και εισαγγελέα για το αν και ποιοι θα πρέπει να οδηγηθούν στην φυλακή. Εναντίον του Μ. Φουρθιώτη έχει ασκηθεί ποινική δίωξη για εννέα αδικήματα (δύο κακουργήματα και επτά πλημμελήματα): ηθική αυτουργία στην επίθεση που έγινε στις 16 Απριλίου στο σπίτι του, σύσταση συμμορίας, ηθική αυτουργία σε διακεκριμένη οπλοκατοχή, οπλοφορία, προμήθεια, κατοχή εκρηκτικής βόμβας και διακεκριμένη φθορά, απόπειρα εκβίασης και ψευδή καταγγελία. Δίωξη έχει ασκηθεί και στους δύο συγκατηγορούμενούς του, τους οποίους φέρεται να γνώριζε επειδή είχαν απασχοληθεί ως προσωπικοί συνοδοί του και οι οποίοι κατηγορούνται ότι την ίδια μέρα έκαναν την επίθεση στο σπίτι του και πυροβόλησαν εναντίον αστυνομικών στη Νέα Ερυθραία. Η δίωξη εναντίον τους αφορά τη σύσταση συμμορίας, απόπειρα ανθρωποκτονίας κατά συρροή και συνέργεια σε απόπειρα ανθρωποκτονίας, διακεκριμένη περίπτωση οπλοκατοχής και οπλοφορία από κοινού, οπλοχρησία κατ’ εξακολούθηση, έκρηξη, παράβαση του νόμου περί ναρκωτικών κ.ά.  Τις τελευταίες ημέρες έχουν βγει στο προσκήνιο πληροφορίες για την υπόθεση, όπως ότι ο παρουσιαστής πλήρωσε το ποσό των 40.000 ευρώ στους συγκατηγορούμενούς του για να πραγματοποιήσουν δυο επιθέσεις στο σπίτι του, στις 16 και στις 23 Απριλίου. Η ΕΛ.ΑΣ. ερευνά και παλιότερες ανεξιχνίαστες επιθέσεις, με επίκεντρο τον Μένιο Φουρθιώτη, ενώ εξετάζονται και οι καταγγελίες του δημοσιογράφου Κώστα Βαξεβάνη περί συμβολαίου θανάτου σε βάρος του από τον παρουσιαστή, στο πλαίσιο προκαταρκτικής εξέτασης που διατάχθηκε από την Εισαγγελία. Παράλληλα, η «Αυγή» αναφέρεται στο διαβιβαστικό της ΕΛ.ΑΣ., σύμφωνα με το οποίο ο παρουσιαστής «είχε κρυφές επικοινωνίες και συνεννοήσεις για τα σε βάρος του κατά παραγγελία χτυπήματα και από την άλλη παρουσίαζε ότι είναι θύμα απειλών και είναι άκρως απαραίτητο άμεσα να του χορηγηθεί πάλι αστυνομική φύλαξη και συνοδεία. Για να πετύχει τον σκοπό του πίεζε συνεχώς με εξώδικα, μηνύσεις, δημοσιεύματα κ.λπ. φυσικά θεσμικά πρόσωπα, υπηρεσίες και αρχές και απαιτούσε άμεσα εντός και συγκεκριμένων ωρών να ικανοποιηθούν οι παράνομες απαιτήσεις του». Σύμφωνα με τις ίδιες πληροφορίες, ο Μένιος Φουρθιώτης από το 2017 ζητούσε επίμονα από την κυβέρνηση ΣΥΡΙΖΑ να του χορηγηθεί αστυνομική προστασία, όμως οι προσπάθειές του έπεφταν στο κενό.  Στο επόμενο διάστημα, ο Μ. Φουρθιώτης εξακολουθούσε να ζητά προστασία από τις αρχές, κάνοντας λόγο για επιθέσεις και απειλές εναντίον του. Παρά το γεγονός ότι οι επιθέσεις εις βάρος του δεν επιβεβαιώνονται, στις 26 Μαΐου του 2020 το Αρχηγείο της ΕΛ.ΑΣ. αποφασίζει τη διάθεση ενός αστυνομικού για διάστημα τριών μηνών, ως συνοδευτική ασφάλεια στον παρουσιαστή. Μέσα στους επόμενους μήνες –σύμφωνα πάντα με τις ίδιες πληροφορίες–  υπάρχουν περισσότερες υποχωρήσεις υπέρ του από τις αρχές, με τον ίδιο να ζητά, με επιστολή του στις 24 Δεκεμβρίου, να γίνει αορίστου διαρκείας η φρούρησή του και να του διατεθούν επιπλέον τρεις αστυνομικοί ανά βάρδια και μια υπηρεσιακή μοτοσυκλέτα. Το κρίσιμο σε αυτή την επιστολή είναι ότι αναφέρεται σε στοχοποίησή του από την εφημερίδα Documento και την ιστοσελίδα Το Κουτί της Πανδώρας, δίχως άλλη αναφορά σε κάποιο μέσο ενημέρωσης. Μάλιστα αυτή η επιστολή κοινοποιείται στους κυρίους Μητσοτάκη, Πέτσα και Δημητριάδη, μεταξύ άλλων θεσμικών και πολιτικών παραγόντων. «Αρνούμαι τις αποδιδόμενες σε μένα κατηγορίες και επιθυμώ να απολογηθώ ενώπιον εισαγγελέα από κοινού με τον δικηγόρο μου», είναι η μόνη φράση που φέρεται να είπε στην προανακριτική του κατάθεση ο παρουσιαστής, ενώπιον των αστυνομικών.  Οι δύο συγκατηγορούμενοί του παραδέχθηκαν ότι δούλευαν γι' αυτόν αλλά ισχυρίστηκαν πως δεν είχαν εμπλοκή ούτε με τις επιθέσεις έξω από το σπίτι, ούτε με τους πυροβολισμούς κατά αστυνομικών ή με οποιαδήποτε πράξη σε βάρος δημοσιογράφου. Όλοι τους αρνούνται όσα τους αποδίδονται στην υπόθεση των σκηνοθετημένων επιθέσεων, σύμφωνα με τις προανακριτικές καταθέσεις τους. "" ""Στον ανακριτή ο Φουρθιώτης"" ""2022-01-08 16:37:03.454814""",120,Ανθρωποκτονία,1,149,2022-01-10T11:56:50.817097Z,2022-01-10T11:56:50.817135Z,5.675
"""Μαραθώνιες ήταν οι απολογίες του παρουσιαστή και των τριών συγκατηγορούμενων του ενώπιον του 30ου τακτικού ανακριτή. Ολοκληρώθηκαν μετά από έξι ώρες και αφορούν στην υπόθεση των σκηνοθετημένων επιθέσεων και των πυροβολισμών κατά αστυνομικών της ΔΙΑΣ. Η διαδικασία βρίσκεται πλέον στο τελικό στάδιο με τη διάσκεψη ανακριτή και εισαγγελέα να κρίνουν την τύχη των κατηγορούμενων. Σύμφωνα με πληροφορίες ο Μένιος Φουρθιώτης αρνήθηκε τις κατηγορίες εναντίον του, όπως επίσης και οι δυο συγκατηγορούμενοί του. Εναντίον του παρουσιαστή έχει ασκηθεί ποινική δίωξη για εννέα αδικήματα (δύο κακουργήματα και επτά πλημμελήματα): ηθική αυτουργία στην επίθεση που έγινε στις 16 Απριλίου στο σπίτι του, σύσταση συμμορίας, ηθική αυτουργία σε διακεκριμένη οπλοκατοχή, οπλοφορία, προμήθεια, κατοχή εκρηκτικής βόμβας και διακεκριμένη φθορά, απόπειρα εκβίασης και ψευδή καταγγελία. Δίωξη έχει ασκηθεί και στους δύο συγκατηγορούμενούς του, τους οποίους φέρεται να γνώριζε επειδή είχαν απασχοληθεί ως προσωπικοί συνοδοί του και οι οποίοι κατηγορούνται ότι την ίδια μέρα έκαναν την επίθεση στο σπίτι του και πυροβόλησαν εναντίον αστυνομικών στη Νέα Ερυθραία. Η δίωξη εναντίον τους αφορά τη σύσταση συμμορίας, απόπειρα ανθρωποκτονίας κατά συρροή και συνέργεια σε απόπειρα ανθρωποκτονίας, διακεκριμένη περίπτωση οπλοκατοχής και οπλοφορία από κοινού, οπλοχρησία κατ’ εξακολούθηση, έκρηξη, παράβαση του νόμου περί ναρκωτικών κ.ά.  Οι συγκατηγορούμενοι του Φουρθιώτη -σύμφωνα με πληροφορίες- αρνήθηκαν τις κατηγορίες επικαλούμενοι τα στίγματα των κινητών τους τηλεφώνων που, όπως λένε, καταδεικνύουν ότι δεν βρίσκονταν στο σημείο που έγινε η ανταλλαγή πυροβολισμών. Επέμειναν επίσης πως η μόνη τους σχέση με το Μένιο Φουρθιώτη ήταν ότι τους είχε προσλάβει ως φύλαξή του μετά την απόφαση να αποσυρθεί η αστυνομική του συνοδεία."" ""Ανακριτής και εισαγγελέας αποφασίζουν για τον Μ. Φουρθιώτη"" ""2022-01-08 16:37:03.454814""",119,Ανθρωποκτονία,1,148,2022-01-10T11:56:44.833630Z,2022-01-10T11:56:44.833667Z,5.487
"""Στη φυλακή ο τηλεπαρουσιαστής και οι δύο συγκατηγορούμενοί του με απόφαση του ανακριτή και του εισαγγελέα και αφού προηγήθηκε η πολύωρη απολογία τους. Ελεύθερος αφέθηκε ο τέταρτος κατηγορούμενος στην υπόθεση που βαρύνεται για πλημμεληματική κατοχή ναρκωτικών. Σύμφωνα με πληροφορίες ο Μ. Φουρθιώτης θα παραληφθεί νωρίς το πρωί της Κυριακής του Πάσχα από την ΓΑΔΑ, και θα μεταχθεί στις φυλακές Κορυδαλλού όπου θα μπει στην ΣΤ πτέρυγα . Οι άλλοι δυο συλληφθέντες θα μεταφερθούν στις φυλακές Μαλανδρίνου ο ένας και στις φυλακές Λάρισας ο άλλος. Στην είδηση της προφυλάκισης Φουρθιώτη ο εκδότης-δημοσιογράφος της εφημερίδας Docomento έκανε την ακόλουθη ανάρτηση: Σύμφωνα με πληροφορίες, νωρίτερα, ο Μένιος Φουρθιώτης αρνήθηκε τις κατηγορίες. Εναντίον του παρουσιαστή έχει ασκηθεί ποινική δίωξη για εννέα αδικήματα (δύο κακουργήματα και επτά πλημμελήματα): ηθική αυτουργία στην επίθεση που έγινε στις 16 Απριλίου στο σπίτι του, σύσταση συμμορίας, ηθική αυτουργία σε διακεκριμένη οπλοκατοχή, οπλοφορία, προμήθεια, κατοχή εκρηκτικής βόμβας και διακεκριμένη φθορά, απόπειρα εκβίασης και ψευδή καταγγελία. Δίωξη έχει ασκηθεί και στους δύο συγκατηγορούμενούς του, τους οποίους φέρεται να γνώριζε επειδή είχαν απασχοληθεί ως προσωπικοί συνοδοί του και οι οποίοι κατηγορούνται ότι την ίδια μέρα έκαναν την επίθεση στο σπίτι του και πυροβόλησαν εναντίον αστυνομικών στη Νέα Ερυθραία. Η δίωξη εναντίον τους αφορά τη σύσταση συμμορίας, απόπειρα ανθρωποκτονίας κατά συρροή και συνέργεια σε απόπειρα ανθρωποκτονίας, διακεκριμένη περίπτωση οπλοκατοχής και οπλοφορία από κοινού, οπλοχρησία κατ’ εξακολούθηση, έκρηξη, παράβαση του νόμου περί ναρκωτικών κ.ά.  Οι συγκατηγορούμενοι του Φουρθιώτη -σύμφωνα με πληροφορίες- αρνήθηκαν επίσης τις κατηγορίες επικαλούμενοι τα στίγματα των κινητών τους τηλεφώνων που, όπως λένε, καταδεικνύουν ότι δεν βρίσκονταν στο σημείο που έγινε η ανταλλαγή πυροβολισμών. Επέμειναν επίσης πως η μόνη τους σχέση με το Μένιο Φουρθιώτη ήταν ότι τους είχε προσλάβει ως φύλαξή του μετά την απόφαση να αποσυρθεί η αστυνομική του συνοδεία.  "" ""Προφυλακιστέος ο Φουρθιώτης και οι συγκατηγορούμενοί του"" ""2022-01-08 16:37:03.454814""",118,Ανθρωποκτονία,1,147,2022-01-10T11:56:39.078522Z,2022-01-10T11:56:39.078555Z,5.835
"""Τις βραδινές ώρες της Μεγάλης Παρασκευής συνελήφθησαν στην Κοζάνη δύο ημεδαποί για την υπόθεση ανθρωποκτονίας 53χρονου ημεδαπού, που διαπράχθηκε την Μ. Πέμπτη. Σε βάρος τους σχηματίστηκε ποινική δικογραφία, κακουργηματικού χαρακτήρα, για τα –κατά περίπτωση– αδικήματα της ανθρωποκτονίας από πρόθεση και συνέργειας σε αυτή. Σύμφωνα με την ΕΡΤ, πριν από την ανθρωποκτονία υπήρξε διαπληκτισμός για προσωπικές διαφορές μεταξύ του ενός δράστη (παρουσία του άλλου) με το θύμα, κατά τη διάρκεια του οποίου τραυματίστηκε θανάσιμα με αιχμηρό αντικείμενο ο 53χρονος. Στον τόπο του εγκλήματος βρέθηκε και κατασχέθηκε μεταξύ άλλων, το μαχαίρι που χρησιμοποιήθηκε για την τέλεση της πράξης. Οι συλληφθέντες οδηγήθηκαν στον εισαγγελέα Πλημμελειοδικών Κοζάνης."" ""Με τη σύλληψη δύο ατόμων εξιχνιάσθηκε η δολοφονία 53χρονου στην Κοζάνη"" ""2022-01-08 16:37:03.454814""",117,Ανθρωποκτονία,1,146,2022-01-10T11:56:33.001029Z,2022-01-10T11:56:33.001067Z,5.729
"""Δεν έχουν περάσει παρά ελάχιστες εβδομάδες από τότε που ο Μένιος Φουρθιώτης είχε… ανελιχθεί από κιτς περσόνα της trash TV σε εκδότη-δημοσιογράφο με ισχυρότατη αστυνομική παρουσία και προνομιακές σχέσεις με την ΕΛ.ΑΣ. και την ηγεσία της, την οποία αποθέωνε (όπως και την κυβέρνηση) τόσο μέσω της εκπομπής του όσο και στην εφημερίδα «Αποκαλυπτικά». Κι όμως, από σήμερα το πρωί, ο Μένιος Φουρθιώτης βρίσκεται προφυλακισμένος στον Κορυδαλλό, κατηγορούμενος για σωρεία βαρύτατων αδικημάτων, ανάμεσά τους και κακουργήματα. Την ίδια ώρα οι άλλοι δυο συλληφθέντες, κατηγορούμενοι ως συνεργοί του, θα μεταφερθούν στις φυλακές Μαλανδρίνου ο ένας και στις φυλακές Λάρισας ο άλλος. Η κυβέρνηση έχει τηρήσει σιγή ιχθύος για το ζήτημα, προφανώς αναμένοντας να σκεπάσουν την υπόθεση οι πασχαλιάτικες ημέρες, ωστόσο, ο υπουργός Προστασίας του Πολίτη έσπευσε να δώσει συγχαρητήρια στην ΕΛ.ΑΣ. για την διαλεύκανση της υπόθεσης, προκαλώντας το κοινό αίσθημα. Ο λόγος; Μα το γεγονός πως ο εν λόγω κατηγορούμενος είχε την απόλυτη κάλυψη της αστυνομίας μόλις μερικές εβδομάδες πριν, ενώ απολάμβανε ισχυρότατης αστυνομικής προστασίας που λίγοι «επίσημη» έχουν την τύχη να διαθέτουν. Τα ερωτήματα φυσικά παραμένουν πολλά με το βασικότερο να είναι ποιος και γιατί είχε αποφασίσει και είχε δώσει εντολή να έχει ο Μένιος Φουρθιώτης τόσο ισχυρή προστασία, την ώρα που μπαινόβγαινε σε υπουργεία απειλώντας θεούς και δαίμονες, ενώ προέβαινε σε ψεύτικες, όπως φαίνεται, καταγγελίες περί απειλών προς το πρόσωπό του, αλλά και σκηνοθετούσε περίεργα περιστατικά.  Έπρεπε να φτάσει η υπόθεση στο σημείο της δημοσιοποίησης από τον Κώστα Βαξεβάνη των στοιχείων για συμβόλαιο θανάτου εναντίον του ώστε η ΕΛ.ΑΣ. να δράσει «τάχιστα» και να συλλάβει το Μ. Φουρθιώτη και τους συνεργούς του. Χθες, ανακριτής και εισαγγελέας δεν πείστηκαν από τις εξηγήσεις του Μένιου Φουρθιώτη και των συνεργών του και αποφάσισαν την προφυλάκισή τους.  Ο δημοσιογράφος και νεόκοπος εκδότης, αρνήθηκε τις κατηγορίες. Οι συγκατηγορούμενοι του Φουρθιώτη -σύμφωνα με πληροφορίες- αρνήθηκαν επίσης τις κατηγορίες επικαλούμενοι τα στίγματα των κινητών τους τηλεφώνων που, όπως λένε, καταδεικνύουν ότι δεν βρίσκονταν στο σημείο που έγινε η ανταλλαγή πυροβολισμών. Επέμειναν επίσης πως η μόνη τους σχέση με το Μένιο Φουρθιώτη ήταν ότι τους είχε προσλάβει ως φύλαξή του μετά την απόφαση να αποσυρθεί η αστυνομική του συνοδεία.    "" ""Μένιος Φουρθιώτης: Από τις προνομιακές σχέσεις με την ΕΛ.ΑΣ., στον Κορυδαλλό"" ""2022-01-08 16:37:03.454814""",116,Ανθρωποκτονία,1,145,2022-01-10T11:56:27.007619Z,2022-01-10T11:56:27.007656Z,8.697
"""Μεθαύριο Τετάρτη, 5 Μαΐου, αναμένεται να απολογηθεί στον Ανακριτή ο 32χρονος δράστης που κατηγορείται ότι σκότωσε τον 60χρονο υπάλληλο του Κέντρου Υγείας Καλυβίων τον την προπαραμονή των Χριστουγέννων στην ίδια περιοχή. Όπως προέκυψε από την έρευνα του τμήματος Εγκλημάτων κατά Ζωής της Ασφάλειας Αττικής, ο δράστης λίγες ημέρες μετά την ανθρωποκτονία διέφυγε στην Αλβανία για να κρυφτεί. Στο πλαίσιο συνεργασίας με τις Αλβανικές Αρχές, ο 32χρονος εντοπίστηκε πριν λίγες ημέρες σε χωριό της Αλβανίας και αφού διαπιστώθηκε ότι διέμενε παράνομα στη χώρα, απελάθηκε τη Μεγάλη Εβδομάδα στην Ελλάδα, οπότε προσήχθη στη Διεύθυνση Ασφάλειας Αττικής και συνελήφθη. Ο δράστης κατά την εξέτασή του αποδέχθηκε τις πράξεις του, ενώ σε έρευνες που πραγματοποιήθηκαν στην οικία του, βρέθηκαν και κατασχέθηκαν ένα κυνηγετικό όπλο, ένα στιλέτο και 31 φυσίγγια. Μιλώντας στους αστυνομικούς είπε πως κίνητρο της δολοφονίας ήταν οι διαφορές που είχε με τον γείτονά του ως προς την διαχείριση των κοινοχρήστων στην πολυκατοικία που διέμεναν, ενώ τους εξέπληξε όταν ισχυρίστηκε πως πίστευε, ότι το θύμα του είχε κάνει… μάγια. «Με έκλεβαν στα κοινόχρηστα μαζί με τη γυναίκα του που ήταν διαχειρίστρια. Μετά όμως μου έκανε μάγια και γι' αυτό αποφάσισα να τον σκοτώσω. Το όπλο το αγόρασα από το Μενίδι και μετά την δολοφονία το πέταξα», φέρεται να τους δήλωσε ο 32χρονος δράστης."" ""Δολοφονία στα Καλύβια: Τον σκότωσα γιατί έκλεβε και μου έκανε μάγια"" ""2022-01-08 16:37:03.454814""",115,Ανθρωποκτονία,1,144,2022-01-10T11:56:18.055020Z,2022-01-10T11:56:18.055060Z,916.856
"""Να παραπεμφθεί σε δίκη με βαρύτατο κατηγορητήριο ο 47χρονος ψευτογιατρός, που συστηνόταν ως «Dr Kontos» στα θύματά του και τους χορηγούσε σκευάσματα δικής του παρασκευής, προτείνει στο Δικαστικό Συμβούλιο η εισαγγελέας Αγγελική Κουρινιώτη. Στην 300 σελίδων πρότασή της η εισαγγελέας ζητάει ο κατηγορούμενος να δικαστεί από Μικτό Ορκωτό Δικαστήριο για 12 θανάτους καρκινοπαθών και 14 απόπειρες ανθρωποκτονίας και συγκεκριμένα για: ανθρωποκτονία με δόλο κατά συρροή, βαριά σκοπούμενη σωματική βλάβη, διακίνηση ναρκωτικών διακεκριμένη και κατ’ επάγγελμα, κακουργηματική απάτη κατ’ εξακολούθηση, αντιποίηση ιατρικού λειτουργήματος, πλαστογραφία κατ’ εξακολούθηση, οπλοκατοχή και παράβαση του νόμου περί αρχαιοτήτων. Προτείνει, ακόμα, να παραταθεί για ακόμη ένα εξάμηνο η προσωρινή κράτηση του 47χρονου επειδή, αν αφεθεί ελεύθερος, υπάρχει το ενδεχόμενο τέλεσης νέων εγκλημάτων. Σύμφωνα με την εισαγγελική πρόταση, στο εδώλιο πρέπει να κάτσουν, ως συνεργοί του ψευτογιατρού, 16 άτομα, μεταξύ των οποίων γιατροί, μέλη διοικητικού συμβουλίου ιδιωτικής κλινικής, μία μοναχή, ένας έμπορος βοτάνων και ένας πρώην υπουργός της Ν.Δ., γιατρός στο επάγγελμα. Εκτός κάδρου ευθυνών αφήνεται μόνο η σύζυγος του 47χρονου, με την εισαγγελέα να προτείνει να μην της αποδοθεί καμία κατηγορία. Το Συμβούλιο Πλημμελειοδικών έχει τον τελικό λόγο για το ποιοι θα παραπεμφθούν σε δίκη και για ποια αδικήματα."" ""Σε δίκη για 12 θανάτους ο ψευτογιατρός Dr Kontos"" ""2022-01-08 16:37:03.454814""",114,Ανθρωποκτονία,1,143,2022-01-10T11:41:00.949602Z,2022-01-10T11:41:00.949640Z,5.518
"""Οι αρχές της Ουάσινγκτον ανακοίνωσαν χθες ότι απήγγειλαν κατηγορίες σε βάρος τριών αστυνομικών για τον θάνατο από ασφυξία στις 3 Μάρτιου του 2020 του Μανουέλ Έλις που, όπως ο Τζορτζ Φλόιντ περίπου δυόμισι μήνες αργότερα, τους παρακαλούσε να σταματήσουν να ασκούν πίεση στο σώμα του καθώς «δεν μπορούσε να αναπνεύσει». Ειδικότερα, εκδόθηκαν εντάλματα σύλληψης σε βάρος των τριών ανδρών, οι οποίοι αντιμετωπίζουν ποινές ισόβιας κάθειρξης, διευκρίνισε ο Δημοκρατικός γενικός εισαγγελέας στον οποίο έχει ανατεθεί η υπόθεση. Οι Κρίστοφερ Μπέρμπανκ και Μάθιου Κόλινς, αστυνομικοί στην Τακόμα και πρώην στρατιωτικοί, περίπου 50 χιλιόμετρα από το Σιάτλ, διώκονται για ανθρωποκτονία, ενώ ο συνάδελφός τους Τίμοθι Ράνκιν για ανθρωποκτονία από αμέλεια, διευκρίνισαν οι υπηρεσίες του γενικού εισαγγελέα της πολιτείας, Μπομπ Φέργκιουσον. Οι δύο πρώτοι πήγαν να συλλάβουν τον 33χρονο, που επέστρεφε στο σπίτι του αφού είχε αγοράσει ντόνατς από παντοπωλείο. Οι ίδιοι υποστήριξαν πως το θύμα τους επιτέθηκε. Αλλά βίντεο και αυτόπτες μάρτυρες έθεσαν υπό αμφισβήτηση την εκδοχή τους. Όπως ανακοίνωσε η εισαγγελία, ανάγκασαν τον Έλις να πέσει στο έδαφος, τον χτύπησαν επανειλημμένα, εφάρμοσαν μια λαβή ασφυξίας και τον κεραυνοβόλησαν τρεις φορές με τέιζερ, όπλο που προκαλεί ηλεκτροσόκ, χωρίς δικαιολογία. Ο τρίτος, ο αστυνομικός Ράνκιν, που έφτασε αργότερα με άλλες ενισχύσεις, κράτησε τον Έλις μπρούμυτα και συνέχισε να ασκεί πίεση με το γόνατο στην πλάτη του παρότι εκείνος έλεγε πως δεν μπορούσε να αναπνεύσει. Το περιστατικό μαγνητοσκοπήθηκε από κάμερα ασφαλείας και από διερχόμενους. Σε ένα από τα βίντεο, ακούγεται ο Έλις, με τα χέρια δεμένα πισθάγκωνα, να εκλιπαρεί: «Δεν μπορώ να αναπνεύσω, κύριε». Σε καμία στιγμή δεν μοιάζει να πρόβαλε αντίσταση. «Δεν μπορώ να αναπνεύσω» έλεγε επανειλημμένα και ο Ντέρικ Σκοτ ένα περίπου χρόνο πριν, τον Μάη του 2019, στην Οκλαχόμα. «Δεν με νοιάζει» απάντησε ο αστυνομικός που τον είχε ρίξει και τον κρατούσε βίαια στο έδαφος. Το όνομα του Μανουέλ Έλις ακουγόταν το καλοκαίρι του 2020 στις μεγάλες διαδηλώσεις στις ΗΠΑ, που πυροδότησε η δολοφονία του Τζορτζ Φλόιντ την 25η Μαΐου της ίδιας χρονιάς κάτω από το γόνατο λευκού αστυνομικού στη Μινεάπολη, σε ένδειξη διαμαρτυρίας για την αστυνομική βαρβαρότητα. Τον περασμένο Απρίλιο σώμα ενόρκων έκρινε ένοχο για το φόνο του Φλόιντ τον αστυνομικό Ντέρεκ Σόβιν. Έπειτα από αυτή την ετυμηγορία, σε βάρος άλλων δύο πρώην αστυνομικών ασκήθηκε δίωξη για φόνο, ενώ ένας ακόμη καταδικάστηκε από σώμα ενόρκων στην Αλαμπάμα επειδή σκότωσε έναν άνδρα με τάσεις αυτοκτονίας. Αξίζει να σημειωθεί ότι ο κυβερνήτης της πολιτείας Ουάσινγκτον, ο Τζέι Ίνσλι, απάλλαξε τον σερίφη και τον τοπικό εισαγγελέα από την έρευνα για τον φόνο του Έλις, κάνοντας λόγο για «σύγκρουση συμφέροντος». Χθες ευχαρίστησε τον Φέργκιουσον διότι «διενήργησε έρευνα σε βάθος», κρίνοντας πως αυτή «είναι το πρώτο βήμα προς την απόδοση δικαιοσύνης». Άλλωστε, η άσκηση ποινικών διώξεων σε βάρος αστυνομικών είναι πολύ σπάνιες στις ΗΠΑ. Οι καταδίκες, ακόμη περισσότερο."" ""Aστυνομικοί διώκονται για ανθρωποκτονία Αφροαμερικανού από ασφυξία ένα χρόνο μετά"" ""2022-01-08 16:37:03.454814""",113,Ανθρωποκτονία,1,142,2022-01-10T11:40:55.187525Z,2022-01-10T11:40:55.187561Z,7.683
"""Εν ψυχρώ δολοφονία με θύμα έναν 40χρονο άνδρα σημειώθηκε λίγο πριν απ' τις 6 το απόγευμα, σε καφετέρια, στην οδό Δυρραχίου 30 στα Σεπόλια. Το θύμα καθόταν στην καφετέρια όταν εισέβαλε ένας άνδρας και τον πυροβόλησε, τραυματίζοντας τον θανάσιμα. Αμέσως μετά ο δράστης τράπηκε σε φυγή, ενώ μέχρι τώρα άγνωστο είναι αν υπήρχε και συνεργός. Η Αστυνομία αποδίδει την δολοφονία του 40χρονου σε ξεκαθάρισμα λογαριασμών, ενώ έχει εξαπολύσει ανθρωποκυνηγητό για τον εντοπισμό και τη σύλληψη του δράστη. Σύμφωνα με πληροφορίες του ΑΠΕ-ΜΠΕ από αστυνομικές πηγές, το θύμα, αλβανικής καταγωγής, ήταν σεσημασμένος για απόπειρες ανθρωποκτονίας και ληστείες. Είχε συλληφθεί με αλεξίσφαιρο γιλέκο σε αστυνομικό έλεγχο στην Ομόνοια, ενώ αργότερα είχε γίνει απόπειρα δολοφονίας σε βάρος του, στην περιοχή του Μεταξουργείου. Προανάκριση για την υπόθεση διενεργεί το Τμήμα Ανθρωποκτονιών της Διεύθυνσης Ασφάλειας Αττικής."" ""Πυροβολισμοί με ένα νεκρό στα Σεπόλια"" ""2022-01-08 16:37:03.454814""",112,Ανθρωποκτονία,1,141,2022-01-10T11:40:47.280638Z,2022-01-10T11:40:47.280672Z,5.673
"""Αλλη μία δολοφονία σεσημασμένου κακοποιού στο κέντρο της Αθήνας από εκτελεστές άλλης ομάδας ήρθε χθες να σπείρει την ανασφάλεια στους πολίτες. Ο δράστης σκότωσε μέρα μεσημέρι το θύμα του και κατόρθωσε να εξαφανιστεί με… ταξί! Η άγρια δολοφονία συνέβη στις 5.55 το απόγευμα στην καφετέρια επί της οδού Δυρραχίου 30, στα Σεπόλια. Εκεί καθόταν ο 34χρονος Αλβανός κακοποιός όταν ξαφνικά εισέβαλε ένας άγνωστος και πυροβόλησε εναντίον του τουλάχιστον οκτώ φορές, με μία από τις σφαίρες να τραυματίζει το θύμα στο κεφάλι. Ακολούθως ο δράστης έφυγε τρέχοντας και, σύμφωνα με τις μαρτυρίες, για να ξεφύγει σταμάτησε ένα ταξί και απομακρύνθηκε με αυτό. Το θύμα ήταν γνωστό στις διωκτικές αρχές και στο παρελθόν είχαν προσπαθήσει να τον σκοτώσουν άλλες τρεις φορές. Είχε κατηγορηθεί και ο ίδιος για απόπειρες ανθρωποκτονίας, κλοπές και ληστείες, με συνέπεια να εικάζεται ότι η δολοφονία έγινε για ξεκαθάρισμα λογαριασμών. Η τελευταία φορά που είχε πέσει θύμα δολοφονικής ενέδρας ήταν τον περασμένο Φεβρουάριο. Τότε οι δράστες είχαν επιβιβαστεί σε ταξί και αναζητούσαν τον νεαρό αλλοδαπό στα στενά του Αγίου Παντελεήμονα. Οταν τον εντόπισαν στη συμβολή των οδών Μιχαήλ Βόδα και Αγορακρίτου, τον πυροβόλησαν μέσα από το ταξί και ζήτησαν από τον οδηγό να συνεχίσει την πορεία του. Κοντά στον σταθμό Λαρίσης, το όχημα έπεσε σε κίνηση, οι δράστες είδαν μια ομάδα ΔΙ.ΑΣ. σε μικρή απόσταση, φοβήθηκαν και εγκατέλειψαν το όχημα. Οι αστυνομικοί είχαν εντοπίσει στα πίσω καθίσματα το πιστόλι των κακοποιών."" ""Νέα εκτέλεση κακοποιού μέρα μεσημέρι στα Σεπόλια"" ""2022-01-08 16:37:03.454814""",111,Ανθρωποκτονία,1,140,2022-01-10T11:40:41.372062Z,2022-01-10T11:40:41.372097Z,17.689
"""Το Μικτό Ορκωτό Δικαστήριο έκρινε ομόφωνα ένοχο τον 44χρονο επιβάλλοντάς του την ποινή της ισόβιας κάθειρξης. Νωρίτερα, την ενοχή του 44χρονου είχε νωρίτερα προτείνει και η Εισαγγελέας της έδρας.  Συγκεκριμένα, το δικαστήριο του επέβαλε ποινή ισόβιας κάθειρξης για την ανθρωποκτονία και 21 έτη κάθειρξης κατά συγχώνευση, για τις απόπειρες ανθρωποκτονίας σε βάρος του γιου του θύματος, και του γαμπρού του και ένα έτος για την παράνομη οπλοφορία οπλοχρησία, χωρίς να του αναγνωρίσει κανένα ελαφρυντικό. Υπενθυμίζεται ότι η προηγούμενη συνεδρίαση του δικαστηρίου, τον περασμένο Απρίλιο, πραγματοποιήθηκε με την απολογία του 44χρονου κατηγορουμένου ο οποίος είχε ζητήσει συγνώμη για την πράξη του λέγοντας πως δεν σκόπευε να σκοτώσει. Αμέσως μετά το δικαστήριο διέκοψε για τις 12 Μαΐου, ωστόσο ένας εκ των δικηγόρων εντοπίστηκε θετικός στον κορονοϊό και έτσι η δίκη αναβλήθηκε για τις 31 Μαΐου. Κατηγορούμενος ήταν ένας 44χρονος άνδρας ο οποίος κατηγορείται για ανθρωποκτονία από πρόθεση αναφορικά με τον θάνατο του 73χρονου και απόπειρα ανθρωποκτονίας κατά συρροή, για τον τραυματισμό του 45χρονου γιου του θύματος. Το περιστατικό σημειώθηκε στις αρχές Φεβρουαρίου όταν ο δράστης μετέβη στο σπίτι της οικογένειας με την οποία είχε κτηματικές διαφορές, στον οικισμό Περάμπελα και αφού πρώτα λογομάχησε με την κόρη του θύματος στη συνέχεια πυροβόλησε εις βάρος του 45χρονου αδελφού της και κατόπιν εις βάρος του 73χρονου πατέρα τους. Ο 73χρονος έπεσε επί τόπου νεκρός ενώ ο γιος του τραυματίστηκε σοβαρά από τα πυρά. Από τις σφαίρες του δράστη τραυματίστηκε ελαφρά και ο γαμπρός του θύματος, 52 ετών.  Σημειώνεται ότι ο δράστης μετά το φονικό είχε εξαφανιστεί και παρέμεινε κρυμμένος για δύο ημέρες, έως ότου παραδοθεί. Μάλιστα, υπάρχει και βίντεο με την στιγμή των πυροβολισμών το οποίο ο δικηγόρος του θύματος παρέδωσε στην ανακρίτρια."" ""Ισόβια στον 44χρονο για το φονικό στις Κουρούνες Λασιθίου"" ""2022-01-08 16:37:03.454814""",110,Ανθρωποκτονία,1,139,2022-01-10T11:40:23.453345Z,2022-01-10T11:40:23.453378Z,10.529
"""Εναν χρόνο μετά την επίθεση με βιτριόλι εναντίον της Ιωάννας Παλιοσπύρου και ενώ η δράστις, που έχει ομολογήσει το έγκλημα, έχει παραπεμφθεί σε δίκη για απόπειρα ανθρωποκτονίας, αυξάνονται οι πρωτοβουλίες για την οικονομική ενίσχυση του θύματος, που συνεχίζει να υποβάλλεται σε σειρά χειρουργικών επεμβάσεων. Χθες βράδυ, σε συνεργασία με το news2u.gr, το ΛΟΣ ΑΝΤΖΕΛΕ Comedy Club έδωσε on line stand up παράσταση, η οποία μαγνητοσκοπήθηκε και θα παραμείνει on demand μέχρι και τις 15 Ιουνίου για όποιον θέλει να υποστηρίξει τον συγκεκριμένο σκοπό. Η τιμή του εισιτηρίου στο viva.gr είναι 10 ευρώ, ωστόσο όποιος θέλει μπορεί να καταθέσει επιπλέον ποσό. Παράλληλα, μπορούμε να βοηθήσουμε την Ιωάννα με οποιαδήποτε συνεισφορά στους τραπεζικούς λογαριασμούς της: GR8001103210000032160970813 (Εθνική Τράπεζα) και GR 2001716270006627109180593 (Τράπεζα Πειραιώς)."" ""Σβήνουμε τις πληγές που άφησε το βιτριόλι"" ""2022-01-08 16:37:03.454814""",109,Ανθρωποκτονία,1,138,2022-01-10T11:40:12.697049Z,2022-01-10T11:40:12.697083Z,16.545
"""Με χτύπημα στο κεφάλι εντοπίστηκε το βράδυ της Πέμπτης μια 64χρονη στην Αγία Βαρβάρα. Η άτυχη γυναίκα μεταφέρθηκε στο νοσοκομείο, όπου και άφησε την τελευταία της πνοή. Σύμφωνα με τις πρώτες πληροφορίες η γυναίκα εντοπίστηκε στη συμβολή των οδών Αιόλου και Πραξιτέλους στην Αγία Βαρβάρα. Στο σημείο εκείνο ήταν το σπίτι της, ενώ η 64χρονη βρέθηκε πεσμένη στον δρόμο. Μεταφέρθηκε εν ζωή στο Γενικό Κρατικό Νίκαιας, όπου διαπιστώθηκε πως φέρει τραύμα στο κεφάλι. Η 64χρονη δεν κατάφερε να κρατηθεί στη ζωή, ενώ εξετάζονται τα αίτια του θανάτου της, με την ανθρωποκτονία να μην έχει αποκλειστεί ως ενδεχόμενο. "" ""Μυστήριο με θάνατο γυναίκας στην Αγία Βαρβάρα"" ""2022-01-08 16:37:03.454814""",108,Γυναικοκτονία,1,137,2022-01-10T11:39:55.922530Z,2022-01-10T11:39:55.922565Z,6.058
"""Στην υποδιεύθυνση Ασφαλείας Δυτικής Αττικής εμφανίσθηκε στις 18.30 το απόγευμα ο 74χρονος πρώην σύζυγος της 64χρονης γυναίκας που βρέθηκε δολοφονημένη χθες έξω από το σπίτι της στην Αγία Βαρβάρα. Ο άνδρας ομολόγησε την δολοφονία της εν διαστάσει συζύγου του, ενώ παρέδωσε στις Αρχές πιστόλι με γεμιστήρα και τρία φυσίγγια. Εις βάρους του σχηματίστηκε δικογραφία για ανθρωποκτονία και παραβίαση της νομοθεσίας περί όπλων και θα οδηγηθεί ενώπιον του εισαγγελέα. Πληροφορίες αναφέρουν ότι το ζευγάρι, μετά το διαζύγιο είχε διαφορές και τσακωνόταν για οικονομικά ζητήματα, ενώ ο 74χρονος φέρεται να είχε απειλήσει τη ζωή της άτυχης 64χρονης.  Η γυναίκα δέχθηκε πυροβολισμούς στο κεφάλι και τον ώμο και εντοπίστηκε βαριά τραυματισμένη από διερχόμενους πολίτες, στη συμβολή των οδών Αιόλου και Πραξιτέλους, όπου βρίσκεται η οικία της. Λίγη ώρα μετά κατέληξε στο Γενικό Κρατικό Νίκαιας όπου διακομίστηκε με ασθενοφόρο του ΕΚΑΒ."" ""Παραδόθηκε και ομολόγησε ο πρώην σύζυγος της γυναίκας που δολοφονήθηκε στην Αγία Βαρβάρα"" ""2022-01-08 16:37:03.454814""",107,Γυναικοκτονία,1,136,2022-01-10T11:39:49.630311Z,2022-01-10T11:39:49.630345Z,10.903
"""Για ανθρωποκτονία από πρόθεση, οπλοφορία και οπλοχρησία άσκησε ο εισαγγελέας ποινική δίωξη σε βάρος του 75χρονου που παραδόθηκε χθες το απόγευμα και ομολόγησε ότι σκότωσε την εν διαστάσει σύζυγό του στην Αγία Βάρβαρα, έξω από το σπίτι της, νωρίς το βράδυ της περασμένης Πέμπτης. Στη συνέχεια οδηγήθηκε στον ανακριτή, από τον οποίο ζήτησε και πήρε προθεσμία για να απολογηθεί την ερχόμενη Τρίτη. Σύμφωνα με τα όσα ο ίδιος υποστήριξε κατά την προανάκριση, είχε οικονομικές διαφορές με το θύμα, το οποίο κατά τα λεγόμενά του τον είχε αποκλείσει οικονομικά, τον είχε «πετάξει» από το σπίτι τους, την οικογενειακή επιχείρηση (στεγνοκαθαριστήριο) που διατηρούσαν και από την οικογένειά του.  Εκείνη την ημέρα, σύμφωνα πάντα με τους ισχυρισμούς του, το εν διαστάσει ζευγάρι είχε συναντηθεί για να της ζητήσει εκείνος κάποια κοσμήματα της αδερφής του. Το θύμα αρνήθηκε, τον απαξίωσε, ο ίδιος θόλωσε και πυροβόλησε. Η άτυχη γυναίκα δέχθηκε δύο σφαίρες στον λαιμό και την κλείδα και εντοπίστηκε βαριά τραυματισμένη από διερχόμενους πολίτες, στη συμβολή των οδών Αιόλου και Πραξιτέλους, όπου βρίσκεται η οικία της. Λίγη ώρα μετά, κατέληξε στο Γενικό Κρατικό Νίκαιας όπου διακομίστηκε με ασθενοφόρο του ΕΚΑΒ. Πληροφορίες αναφέρουν ότι το ζευγάρι τσακωνόταν συχνά, ενώ ο 74χρονος φέρεται να είχε απειλήσει τη ζωή της 64χρονης.   "" ""Την Τρίτη απολογείται ο συζυγοκτόνος της Αγίας Βαρβάρας"" ""2022-01-08 16:37:03.454814""",106,Γυναικοκτονία,1,135,2022-01-10T11:39:38.493958Z,2022-01-10T11:39:38.493990Z,507.019
"""Περισσότερο φως σε μια περίπλοκη υπόθεση, στην οποία παρουσιάζονται συνεχείς ανατροπές, έρχονται να ρίξουν τόσο ένας μάρτυρας όσο και οι πρώτες δηλώσεις του ιατροδικαστή Κέρκυρας. Το διπλό φονικό στην Κέρκυρα που κατέληξε και σε αυτοκτονία έχει σοκάρει την τοπική κοινωνία, ενώ πίσω για το αιματηρό περιστατικό φέρονται να ευθύνονται οικονομικές διαφορές που είχε ο δράστης με την 61χρονη σπιτονοικοκύρισσά του. Σύμφωνα με τον ιατροδικαστή, Ιωάννη Αϊβατίδη, τα δύο θύματα, η 61χρονη γυναίκα και ένας 63χρονος άνδρας, δέχθηκαν τους θανάσιμους πυροβολισμούς σχεδόν εξ επαφής. Ο 67χρονος δράστης έβαλε, στη συνέχεια, τέλος στη ζωή του με την ίδια καραμπίνα. «Πρόκειται για ένα συμβάν διπλής ανθρωποκτονίας. Χρησιμοποιήθηκε πυροβόλο όπλο, κυνηγετικού τύπου, και στη συνέχεια, όπως δείχνουν όλα τα στοιχεία, ο δράστης αυτοχειριάστηκε. Όλα τα τραύματα είναι εξ επαφής, σχεδόν βραχυτάτης αποστάσεως, όσον αφορά τα θύματα. Προηγήθηκε η διπλή ανθρωποκτονία και ακολούθησε η αυτοχειρία. Τα θύματα της ανθρωποκτονίας φέρνουν τραύματα στο κεφάλι και ο δράστης, εξ επαφής τραύμα στο θώρακα» δήλωσε ο ιατροδικαστής Κέρκυρας Ιωάννης Αϊβατίδης, ενώ όπως είπε «σημειώθηκε ένας τουλάχιστον πυροβολισμός σε κάθε θύμα και πολύ πιθανότατα ένα από τα θύματα να έχει δεχθεί και δεύτερο πυροβολισμό». Σύμφωνα με τον ιατροδικαστή ερευνάται το ενδεχόμενο πρώτος να δολοφονήθηκε ο 63χρονος άνδρας, ελληνικής καταγωγής που διέμενε χρόνια στη Γαλλία και μετά η 61χρονη Κερκυραία. «Τα θύματα βρέθηκαν σε απόσταση 15 μέτρων το ένα από το άλλο, ενώ με βάση τα στοιχεία και την ιατροδικαστική, πρώτη, προσέγγιση φέρεται ότι υπήρχε δόλος και πρόθεση να γραφτεί αυτή η τραγωδία» δήλωσε στο ΑΠΕ-ΜΠΕ ο κ. Αϊβατίδης. Αιτία του διπλού φονικού που όπλισε το χέρι του αυτόχειρα Κερκυραίου, φέρεται πως ήταν η επικείμενη έξωση του από το θύμα, την 61χρονη σπιτονοικοκυρά του, καθηγήτρια και για πολλά χρόνια φίλη του, καθώς και η επιμονή του 63χρονου, ιδιοκτήτη ενός των διαμερισμάτων της κατοικίας, να εξωθεί ο 67χρονος δράστης και να νοικιαστεί ή να πουληθεί το μικρό διαμέρισμα που διέμενε και του είχε, όπως φέρεται, παραχωρηθεί από την 61χρονη, με αντάλλαγμα τις εργασίες και τη συντήρηση που έκανε στο κτίριο καθ' όλη τη διάρκεια του έτους. Όπως αναφέρει το ΑΠΕ-ΜΠΕ, οι γείτονες φέρονται να σημείωσαν ότι ο δράστης είχε διαπληκτισθεί αρκετές φορές το τελευταίο διάστημα και με τα δύο θύματα. Το τραγικό συμβάν έλαβε χώρα γύρω στις 11:30 το πρωί αρχικά στην αυλή της μικρής οικοδομής, όταν ο 67χρονος μετά από έντονο διαπληκτισμό με τα θύματα, φέρεται να πήρε την κοντόκανη καραμπίνα του και να τους τραυμάτισε θανάσιμα, ενώ μετά το φονικό μπήκε στο σπίτι του, έκλεισε τα παραθυρόφυλλα και έδωσε τέλος στη ζωή του. Μάρτυς στο φονικό, φέρεται πως είναι ένας κηπουρός, που εκείνη την ώρα έκοβε τα ξερά χόρτα πολύ κοντά στον κήπο, που εξελισσόταν η τραγωδία. «Το χορτοκοπτικό έκανε πολύ θόρυβο και στην αρχή δεν άκουγα καλά. Όταν συνειδητοποίησα πως είναι πυροβολισμοί, έπεσα κάτω στο έδαφος και σύρθηκα μέσα στα βάτα για να φύγω μακριά. Δεν είχα καταλάβει τι γινόταν, αλλά φοβήθηκα» είπε χαρακτηριστικά ο αλλοδαπός κηπουρός, στο ΑΠΕ-ΜΠΕ. Οι έρευνες για τη διαλεύκανση της υπόθεσης, συνεχίζονται από την Αστυνομική Διεύθυνση Κέρκυρας."" ""Κέρκυρα: Οικονομικές διαφορές οδήγησαν στο διπλό φονικό και την αυτοκτονία"" ""2022-01-08 16:37:03.454814""",105,Ανθρωποκτονία,1,134,2022-01-10T11:31:11.155313Z,2022-01-10T11:31:11.155349Z,11.11
"""Άλλο ένα περιστατικό με χρήση όπλου σημειώθηκε νωρίς το μεσημέρι του Σαββάτου χωρίς ευτυχώς να υπάρξουν θύματα. Το περιστατικό συνέβη το μεσημέρι του Σαββάτου στο σπίτι τους στην οδό Εσπερίδων στην Κηφισιά, όπου ο δράστης, κατά τη διάρκεια διαπληκτισμού πυροβόλησε τον μικρότερο αδελφό του, με αποτέλεσμα να τον τραυματίσει στον δεξιό μηρό. Ο 47χρονος δράστης παρουσιάστηκε αυτοβούλως στην Ασφάλεια Βορειοανατολικής Αττικής το βράδυ της Κυριακής.  Ο Εισαγγελέας του άσκησε ποινική δίωξη για το κακούργημα της απόπειρας ανθρωποκτονίας, καθώς και για τα πλημμελήματα της παράνομης οπλοφορίας, οπλοχρησίας και οπλοκατοχής. Ο κατηγορούμενος παραπέμφθηκε να απολογηθεί σε ανακριτή."" ""Παραδόθηκε ο 47χρονος που πυροβόλησε τον αδελφό του"" ""2022-01-08 16:37:03.454814""",104,Ανθρωποκτονία,1,133,2022-01-10T11:30:59.804616Z,2022-01-10T11:30:59.804650Z,11.595
"""Στον εισαγγελέα πρωτοδικών Κατερίνης οδηγείται ο 58χρονος που συνελήφθη ως δράστης της στυγερής δολοφονίας του 45χρονου, το πτώμα του οποίου εντοπίστηκε απανθρακωμένο, δεμένο πισθάγκωνα και με τραύμα στο κεφάλι από κυνηγετικό όπλο, πίσω από τα κοιμητήρια του οικισμού Γαλήνη, στην Κατερίνη. Όπως έγινε γνωστό, ο συλληφθείς είχε απασχολήσει και στο παρελθόν τις διωκτικές Αρχές για απόπειρα ανθρωποκτονίας και ναρκωτικά, ενώ σε έρευνα στο σπίτι του βρέθηκαν δενδρύλλια και ποσότητες κάνναβης, όπως επίσης ναρκωτικά χάπια. Δράστης και θύμα φαίνεται πως γνωρίζονταν και μάλιστα από μαρτυρίες προκύπτει ότι είχαν συναντηθεί τα προηγούμενα 24ωρα σε κατάστημα υγειονομικού ενδιαφέροντος. Τα αίτια του άγριου εγκλήματος δεν έγιναν γνωστά από την αστυνομία, ενώ προανακριτικά ο 58χρονος φέρεται να ισχυρίστηκε πως είχε προσωπική διένεξη με το θύμα, θεωρώντας ότι εκείνος τον κατέδωσε στις Αρχές για υπόθεση ναρκωτικών. Από την έρευνα της Υποδιεύθυνσης Ασφάλειας Κατερίνης φαίνεται ότι ο κατηγορούμενος παρέσυρε τον 45χρονο, έξω από τα κοιμητήρια της Γαλήνης, πυροβολώντας τον στο κεφάλι με κυνηγετικό όπλο. Το τραύμα αυτό, σύμφωνα με τα ευρήματα της ιατροδικαστικής έρευνας, αποδείχθηκε θανατηφόρο. Ακολούθως, ο δράστης έδεσε το άψυχο σώμα του άνδρα και του έβαλε φωτιά. Περαστικός εντόπισε αργά το απόγευμα της περασμένης Τρίτης το απανθρακωμένο πτώμα και ειδοποίησε την αστυνομία. Οι οικείοι του τον αναζητούσαν από τη Δευτέρα, όταν έδωσε για τελευταία φορά σημεία ζωής."" ""Στον εισαγγελέα ο δράστης του σοκαριστικού εγκλήματος στην Κατερίνη"" ""2022-01-08 16:37:03.454814""",102,Ανθρωποκτονία,1,131,2022-01-10T11:30:34.458318Z,2022-01-10T11:30:34.458352Z,6.011
"""Ολοκληρώθηκαν οι απολογίες των ατόμων που συνελήφθησαν για τη δολοφονία της Χριστίνας Κλουτσινιώτη, τον Ιούνιο του 2020, στον Άγιο Σώστη Ζακύνθου και τον σοβαρό τραυματισμό του επιχειρηματία συζύγου της, ο οποίος δολοφονήθηκε σε νέα επίθεση πριν από έναν μήνα. Με απόφαση του συμβουλίου Πλημμελειοδικών Ζακύνθου, ελεύθερος, με τον περιοριστικό όρο της απαγόρευσης εξόδου από τη χώρα, κρίθηκε 34χρονος ημεδαπός, ο οποίος έχει συγγενική σχέση πρώτου βαθμού με προφυλακισθέντα για την ίδια υπόθεση. Για τον 34χρονο υπήρξε διχογνωμία ανακριτή και εισαγγελέα, γι' αυτό χθες αργά το βράδυ συνεδρίασε το συμβούλιο Πλημμελειοδικών Ζακύνθου. Από τους συνολικά οκτώ συλληφθέντες για την ανθρωποκτονία της 37χρονης και τον σοβαρό τραυματισμό του συζύγου της Ντίμη Κορφιάτη, έγιναν τέσσερις προφυλακίσεις, ενώ οι υπόλοιποι τέσσερις αφέθηκαν ελεύθεροι με περιοριστικούς όρους. Αναλυτικότερα, τον δρόμο για κάποιο σωφρονιστικό κατάστημα πήραν ο 39χρονος που φέρεται ως εκτελεστής, ο 38χρονος φερόμενος οδηγός της μηχανής που χρησιμοποίησαν οι δράστες, ο 37χρονος που φαίνεται να ήταν ο χειριστής του σκάφους που μετέφερε τους δράστες από τη Ζάκυνθο στον Πύργο και μια κοπέλα 27 ετών που είχε ρόλο «τσιλιαδόρου», καθώς - σύμφωνα με αστυνομικές πηγές - παρακολουθούσε το ζεύγος και έδινε την πορεία τους στους δράστες που είχαν στήσει «καρτέρι θανάτου»."" ""Τέσσερις στη φυλακή και τέσσερις ελεύθεροι για τη δολοφονία Κλουτσινιώτη"" ""2022-01-08 16:37:03.454814""",101,Ανθρωποκτονία,1,130,2022-01-10T11:30:28.223170Z,2022-01-10T11:30:28.223205Z,8.805
"""Σοκαριστικές εξελίξεις σε ένα έγκλημα που συγκλόνισε όλη την Ελλάδα, καθώς, έπειτα από περισσότερες από έξι ώρες κατάθεσης ο 32χρονος ομολόγησε τη δολοφονία της 20χρονης συζύγου του. Ο κλοιός είχε σφίξει, όπως όλα δείχνουν, ασφυκτικά γύρω από τον νεαρό πιλότο, ο οποίος βρίσκεται από το μεσημέρι της Πέμπτης στην ΓΑΔΑ για συμπληρωματική κατάθεση υπό το φως νέων στοιχείων. Σε ανακοίνωσή της η ΕΛΑΣ αναφέρει: Εξιχνίαση ανθρωποκτονίας 20χρονης ημεδαπής που έλαβε χώρα την 11η Μαΐου 2021 στα Γλυκά Νερά. Δράστης είναι ο 33χρονος σύζυγός της, ο οποίος και ομολόγησε την πράξη του. Οι εξηγήσεις που έδωσε δεν έπεισαν τους αστυνομικούς και, μετά από αρκετές ώρες, ο 32χρονος ομολόγησε την πράξη του βάζοντας θλιβερό τέλος σε μια ακόμη τραγωδία με θύμα νεαρή γυναίκα. Ήδη οι διαδικασίες σύλληψής του έχουν ολοκληρωθεί, ενώ ο καθ' ομολογία δράστης πρόκειται αύριο να οδηγηθεί στον εισαγγελέα. Ο 32χρονος, κατά την ανάκρισή του, φέρεται να είπε ότι είναι ο μοναδικός εμπλεκόμενος στο έγκλημα, υποστήριξε ότι εκείνο το βράδυ προηγήθηκε ένας έντονος καβγάς στο ζευγάρι, με τον νεαρό να σκοτώνει την 20χρονη κοπέλα και στη συνέχεια να σκηνοθετεί τη ληστεία με στόχο να ξεγελάσει τους αστυνομικούς. Ο σύζυγος της 20χρονης ανέφερε ακόμη, ότι το τελευταίο χρονικό διάστημα είχε συνεχείς προστριβές με την Καρολάιν, ενώ ισχυρίστηκε ότι αυτό που τον ένοιαζε πάνω από όλα ήταν το μωρό τους.  Υπενθυμίζεται ότι ο νεαρός πιλότος είχε μεταφερθεί σήμερα από την Αλόννησο, μετά το τέλος του 40ημερου μνημόσυνο της συζύγου του, προκειμένου να δώσει εξηγήσεις για τα νέα στοιχεία. Νωρίτερα, η ΕΛ.ΑΣ., σε μια κίνηση που προκάλεσε ερωτηματικά προχώρησε σε συνέντευξη Τύπου, κατά την οποία δεν ανέφερε τίποτα καινούργιο, παρά το γεγονός ότι οι σημερινές εξελίξεις είχαν κεντρίσει το ενδιαφέρον.  Οι εκπρόσωποι της ΕΛ.ΑΣ. ανακοίνωσαν ότι «έχουν προκύψει νεότερα στοιχεία, τα οποία δεν μπορούν να περιμένουν» και για τον λόγο αυτό ο σύζυγος της άτυχης Κάρολαϊν μετέβη με πλοίο από την Αλόννησο στη Σκιάθο και στη συνέχεια με ελικόπτερο από στη ΓΑΔΑ ώστε να δώσει νέες διευκρινίσεις ως ο μοναδικός αυτόπτης μάρτυρας. Το μοναδικό καινούργιο από την αστυνομία είναι πως ήταν επιθυμία του ίδιου του 32χρονου να παραστεί σήμερα στο μνημόσυνο της νεκρής συζύγου του και για τον λόγο αυτό μεταφέρθηκε σήμερα με ελικόπτερο και όχι χθες. Έχουν περάσει 37 ημέρες από την αποκάλυψη του σοκαριστικού εγκλήματος, για το οποίο μέχρι πρότινος η βασικότερη εκδοχή ήταν η ληστεία μετά φόνου.  Ο ίδιος ο 32χρονος παρουσιαζόταν ως συντετριμμένος και από την πρώτη στιγμή έστελνε μηνύματα πένθους για τη σύζυγό του, ενώ είχε μιλήσει δεκάδες φορές στους αστυνομικούς δίνοντας τη δική του εκδοχή για το περιστατικό. Ακόμη και σήμερα, στο μνημόσυνο για τις 40 ημέρες από τη δολοφονία της άτυχης Καρολάιν, κυκλοφόρησαν φωτογραφίες που τον έδειχναν να αγκαλιάζει την πεθερά του. Ο νεαρός πιλότος ως ο «μοναδικός αυτόπτης μάρτυρας» φαίνεται πως επιχείρησε να στήσει στην εντέλεια το σενάριο της ληστείας, με τη συμμετοχή τριών δραστών. Ήδη από την πρώτη ημέρα, μάλιστα, είχε εκφράσει τη συμπαράστασή του στα στελέχη της ΕΛ.ΑΣ. λέγοντας «τα παιδιά (σ.σ οι αστυνομικοί) ξέρουν τη δουλειά τους, θα τους πιάσουν». Μετά τη δολοφονία ο 32χρονος είχε φύγει, μαζί με το μωρό του ζευγαριού, από το σπίτι στα Γλυκά Νερά όπου διέμενε η οικογένεια. Το συγκεκριμένο έγκλημα προκάλεσε πολλές αντιδράσεις στην ελληνική κοινωνία, ενώ, μαζί με τις απανωτές μαφιόζικες εκτελέσεις, έφερε σε εξαιρετικά δύσκολη θέση την ηγεσία της ΕΛ.ΑΣ. και τον υπουργό Προστασίας του Πολίτη. Αξίζει να σημειωθεί ότι, παράλληλα με τα ρεπορτάζ που άφηναν υπόνοιες για σεσημασμένους, αλλοδαπούς, κακοποιούς πίσω από τη ληστεία, υπήρξαν και δηλώσεις του υπουργού Δικαιοσύνης, ο οποίος είχε σπεύσει να προαναγγείλει αυστηροποίηση του ποινικού κώδικα , χρησιμοποιώντας το έγκλημα ως δικαιολογία, παρά το γεγονός ότι δεν υπήρχαν ενδείξεις για εμπλοκή «σκληρών» ποινικών στην υπόθεση. Ο ίδιος ο Μιχάλης Χρυσοχοϊδης είχε αφήσει επίσης αιχμές δηλώνοντας «τέτοια βαρβαρότητα σπάνια συναντάμε στην ελληνική κοινωνία», ενώ, εβδομάδες αργότερα, υπό την πίεση και άλλων γεγονότων, ανακάλυψε την… εγκληματοφοβία."" ""Ομολόγησε τη δολοφονία της Κάρολαϊν ο 32χρονος σύζυγός της"" ""2022-01-08 16:37:03.454814""",100,Γυναικοκτονία,1,129,2022-01-10T11:30:19.146926Z,2022-01-10T11:30:19.146959Z,11.64
"""Καταιγιστικές είναι οι εξελίξεις μετά την ομολογία του 32χρονου. Οι δικαστικές αρχές εξέδωσαν σε βάρος του ένταλμα σύλληψης καθώς θεωρείται ύποπτος φυγής. Κατηγορείται για ανθρωποκτονία από πρόθεση τελεσθείσα σε ήρεμη κατάσταση και κακοποίηση ζώου. Επίσης, ασκήθηκε ποινική δίωξη για τα εξής πλημμελήματα: ψευδής καταγγελία επειδή κατέστησε άλλους ύποπτους των πράξεών του, ψευδής κατάθεση κατ´ εξακολούθηση λόγω ψευδών καταθέσεων που έδωσε στις αρχές. Το ένταλμα σύλληψης εκδόθηκε καθώς θεωρείται ύποπτος φυγής λόγω της ιδιότητάς του (πιλότος) και της οικονομικής του επιφάνειας. Ύποπτος τέλεσης νέων αξιόποινων πράξεων εξαιτίας: του τρόπου που σκότωσε την Καρολάιν και γιατί παραπλάνησε τις αρχές με ψευδή στοιχεία που δείχνουν ότι δεν έχει αναστολές.  ► Δικηγόρος του 32χρονου πιλότου είναι ο Βασίλης Σπύρου που έκανε γνωστό πως πελάτης του θα ζητήσει την παραδειγματική τιμωρία του. ► Ο γυναικοκτόνος θα περάσει εντός της ημέρας το κατώφλι του εισαγγελέα. Αναμένεται να ζητήσει προθεσμία για την επόμενη Τρίτη, προκειμένου να ετοιμάσει την απολογία του.  «Δεν χρειάστηκε να σπάσει. Δεν χρειάστηκε να του δείξουμε τα ευρήματά μας. Από την στιγμή που είδε τους αστυνομικούς, κατάλαβε ότι γνωρίζουμε κάποια πράγματα και ενώ πήγε να αντιδράσει στην αρχή, στη συνέχεια συνεργάστηκε», ανέφερε στον αστυνομικό συντάκτη της «Εφ.Συν.» ανώτερος αξιωματικός που παρακολουθούσε στενά τις έρευνες όταν ερωτήθη υπό ποιες συνθήκες ο 32χρονος πιλότος ομολόγησε την δολοφονία της 20χρονης Καρολάιν μέσα στο σπίτι τους στα Γλυκά Νερά. Ομολογία που όπως αναφέρουν οι πληροφορίες υπογράφηκε γύρω στις 9:30 το βράδυ της Πέμπτης, χωρίς προηγουμένως οι αξιωματικοί του τμήματος Εγκλημάτων Κατά Ζωής που είχαν αναλάβει την διαλεύκανση της δολοφονίας, να δείξουν στον 32χρονο τα τεχνικά στοιχεία που είχαν στα χέρια τους και υποδείκνυαν ότι πίσω από την δολοφονία της με πνιγμό κρυβόταν ο ίδιος. Ένα πνιγμό που σύμφωνα με την ιατροδικαστική γνωμάτευση, πρέπει να βίωσε δραματικά η 20χρονη γυναίκα, αφού διήρκεσε περίπου πέντε λεπτά. Οι ίδιες πληροφορίες αναφέρουν πως οι αστυνομικοί κατάφεραν να χτίσουν σχέσεις εμπιστοσύνης μαζί του αποσπώντας την ομολογία του. Στην ομολογία του, πάντως, ο 32χρονος Μπάμπης Αναγνωστόπουλος φέρεται να εμφανίζει τον εαυτό του ως τον συγκαταβατικό και τον ισορροπιστή στην μεταξύ τους σχέση που είχε διαρραγεί από μια πρώτη αποτυχημένη εγκυμοσύνη και την επιλόχεια κατάθλιψη από την οποία υπέφερε η 20χρονη, μετά την γέννα του παιδιού της, με συνέπεια, όπως είπε ο ίδιος στους αστυνομικούς, να οδηγηθούν στο να ζητήσουν ψυχολογική υποστήριξη για να την αντιμετωπίσουν. Το βράδυ του φόνου, όπως αναφέρουν οι πληροφορίες, δημιουργήθηκε ένταση μεταξύ τους με αποτέλεσμα η νεαρή μητέρα να μείνει στο δώμα και ο 32χρονος να κάτσει στο ισόγειο. Μέσα σε αυτό το διάστημα εξάλλου φαίνεται να αντάλλαξαν κι ορισμένα οργισμένα μηνύματα στα κινητά τους με ένα από αυτά να αποκαλεί η 20χρονη τον πιλότο ηλίθιο. «You are stupid», του έγραψε. Η δολοφονία τοποθετείται από τους ερευνητές στις 4:10 το πρωί, όπου στο κινητό - βιομετρικό ρολόι που φορούσε καταγράφει «κίνηση» της 20χρονης, αφού η ηλεκτρονική συσκευή μεταφράζει την αύξηση των παλμών ως «βήματα». Εκείνη την ώρα έγινε κι ο καυγάς μεταξύ του ζευγαριού κατά τον οποίο ο 32χρονος έπνιξε τελικά την σύζυγό του. Σύμφωνα με πηγές της «Εφ.Συν.» η κάρτα μνήμης από την κάμερα αφαιρέθηκε μετά τη δολοφονία της κοπέλας.  Πληροφορίες αναφέρουν ακόμη ότι στην ομολογία του ο πιλότος είπε πως η 20χρονη τον έσπρωξε και τον κτύπησε και υποστήριξε ότι έσπρωξε και το παιδί τους. Τότε, όπως περιέγραψε, έχασε τα λογικά του και την σκότωσε. Ακολούθως σκηνοθέτησε τη ληστεία ανακατεύοντας τα πράγματα στο ισόγειο, ενώ για να πείσει τις αστυνομικές αρχές για το ότι η καταγγελία του ήταν αληθινή και οι δράστες ξένοι, κρέμασε τον σκύλο στα κάγκελα. "" ""Ποινική δίωξη για δύο κακουργήματα στον γυναικοκτόνο των Γλυκών Νερών"" ""2022-01-08 16:37:03.454814""",99,Γυναικοκτονία,1,128,2022-01-10T11:30:07.232604Z,2022-01-10T11:30:07.232638Z,11.645
"""Τον δρόμο που ακολούθησαν οι αρχές για να εξιχνιάσουν την υπόθεση της δολοφονίας στα Γλυκά Νερά, παρουσίασε σήμερα η ΕΛ.ΑΣ., σε σχετική συνέντευξη Τύπου.  Υπενθυμίζεται ότι για τη δολοφονία της 20χρονης γυναίκας έχει συλληφθεί ο 32χρονος πιλότος σύζυγός της, ο οποίος έχει ήδη ομολογήσει την πράξη του και κατηγορείται για ανθρωποκτονία από πρόθεση, τελεσθείσα σε ήρεμη κατάσταση και κακοποίηση ζώου. Ο Κώστας Χασιώτης, προϊστάμενος του τμήματος ανθρωποκτονιών, αναφέρθηκε στο ιστορικό της υπόθεσης, παρουσιάζοντας τα στοιχεία που πρόδωσαν τον δράστη του εγκλήματος.  Μεταξύ άλλων, ο κ. Χασιώτης ανέφερε ότι τα σημάδια στα χέρια του πιλότου –που εντόπισαν δεμένο οι αρχές– δεν μαρτυρούσαν ότι ήταν δεμένος για πολύ ώρα, όπως κατέθεσε ο ίδιος ο δράστης. Ιδιαίτερα ασυνήθιστο ήταν και το γεγονός ότι ο σκύλος βρέθηκε κρεμασμένος στην κουπαστή της σκάλας. Επίσης, δεν διαπιστώθηκε ότι υπήρξε είσοδος άλλων ανθρώπων στο σπίτι, οπότε οι υποψίες στράφηκαν στον 32χρονο σύζυγο. Παράλληλα, οι αρχές εξέτασαν το ψηφιακό υλικό που υπήρχε, διαπιστώνοντας αναντιστοιχίες με όσα τους είχε πει ήδη ο πιλότος.  Στις συνομιλίες με τους αστυνομικούς, ο 32χρονος δήλωσε κάποια στιγμή ότι δεν ήθελε να εξαπατήσει και να πει ψέματα, αλλά απλώς επιθυμούσε να αποφύγει τη σύλληψη και να μείνει με το παιδί του. Τελικά, ο σύζυγος ομολόγησε την πράξη του, επιβεβαίωσε και τα ιατροδικαστικά ευρήματα, αλλά και όλα τα στοιχεία που είχαν στη διάθεσή τους οι αρχές και συνηγορούσαν ότι ο 32χρονος ήταν ο δράστης του στυγερού εγκλήματος."" ""Τα στοιχεία που πρόδωσαν τον δολοφόνο στα Γλυκά Νερά"" ""2022-01-08 16:37:03.454814""",98,Γυναικοκτονία,1,127,2022-01-10T11:29:55.363932Z,2022-01-10T11:29:55.363974Z,4.82
"""Προθεσμία για να απολογηθεί την ερχόμενη εβδομάδα πήρε ο 32χρονος πιλότος, ο οποίος ομολόγησε ότι σκότωσε την 20χρονη γυναίκα του στα Γλυκά Νερά, διαπράττοντας ένα έγκλημα που έχει συγκλονίσει το πανελλήνιο.  Ο 32χρονος οδηγήθηκε σήμερα σε εισαγγελέα εκτελέσεων και ανακριτή, υπό δρακόντεια μέτρα ασφαλείας, με ισχυρή αστυνομική δύναμη και φορώντας ο ίδιος αλεξίσφαιρο γιλέκο. Στον εισαγγελέα, προκειμένου να εκτελεστεί το ένταλμα σύλληψης, επειδή θεωρείται ύποπτος φυγής και ήδη έχει επιχειρήσει να παραπλανήσει τις αρχές, καθώς δεν ομολόγησε εξαρχής το έγκλημά του.  Στον ανακριτή, ο 32χρονος ζήτησε και έλαβε προθεσμία για να απολογηθεί την Τρίτη, 22 Ιουνίου. Υπενθυμίζεται ότι κατηγορείται για ανθρωποκτονία από πρόθεση τελεσθείσα σε ήρεμη κατάσταση και κακοποίηση ζώου. Επίσης, ασκήθηκε ποινική δίωξη για τα εξής πλημμελήματα: ψευδής καταγγελία επειδή κατέστησε άλλους ύποπτους των πράξεών του, ψευδής κατάθεση κατ´ εξακολούθηση λόγω ψευδών καταθέσεων που έδωσε στις αρχές. Στα δικαστήρια ο συνήγορος του πιλότου, Βασίλης Σπύρου, δήλωσε ότι ο εντολέας του «είναι συγκλονισμένος από το γεγονός του θανάτου της Καρολάιν». Ο συνήγορος εκτιμά πως ο κατηγορούμενος «ξαλάφρωσε» με την ομολογία του εγκλήματος.  Ο δράστης φέρεται να είναι μετανιωμένος για την πράξη του, ενώ σύμφωνα με πληροφορίες, ζήτησε από τον δικηγόρο του να πληροφορηθεί ποια θα είναι η ποινή του.  Νωρίτερα, η ΕΛ.ΑΣ., σε σχετική συνέντευξη Τύπου, παρουσίασε τον δρόμο που ακολούθησαν οι αρχές για να εξιχνιάσουν την υπόθεση της δολοφονίας, παραθέτοντας τα στοιχεία που πρόδωσαν τον δράστη. Ο 32χρονος δράστης εξέφρασε την επιθυμία του να κρατήσει την επιμέλεια του παιδιού του. Για το θέμα αυτό θα αποφασίσει μέσα στις επόμενες ώρες η Εισαγγελία Ανηλίκων, η οποία εξετάζει ποιος από το οικογενειακό περιβάλλον θα αναλάβει το ενός έτους κοριτσάκι.  Η δικογραφία της υπόθεσης, σύμφωνα με πληροφορίες, βρίσκεται ήδη στην Εισαγγελία Ανηλίκων η οποία, βάσει του άρθρου 1532 του Αστικού Κώδικα θα αναθέσει την επιμέλεια της μικρής Λυδίας προσωρινά είτε στους συγγενείς της Καρολάιν στην Αλόννησο είτε στην οικογένεια του κατηγορούμενου πιλότου στα Γλυκά Νερά Η απόφαση θα ληφθεί μετά από έρευνα που διενεργούν οι αρμόδιες κοινωνικές υπηρεσίες με εντολή της Εισαγγελίας να διακριβώσουν τις συνθήκες διαβίωσης της πατρικής και μητρικής οικογένειας του παιδιού και προτείνουν με αιτιολογημένο πόρισμα ποιο από τα δύο περιβάλλοντα είναι καταλληλότερο για το μωρό, το οποίο προς το παρόν διαμένει στην πατρική κατοικία του 33χρονου πιλότου. Η κινητοποίηση της Εισαγγελίας Ανηλίκων στηρίζεται στο άρθρο 1532 του Αστικού Κώδικα που προβλέπει ότι σε εξαιρετικά επείγουσες περιπτώσεις ο εισαγγελέας διατάσσει κάθε πρόσφορο μέτρο προς διασφάλιση του συμφέροντος και προστασίας του τέκνου «μέχρι την έκδοση της απόφασης του δικαστηρίου, στο οποίο πρέπει να απευθύνεται εντός 90 ημερών, με δυνατότητα παράτασης της προθεσμίας αυτής κατά 90 επιπλέον ημέρες»."" ""Την Τρίτη η απολογία του 32χρονου γυναικοκτόνου"" ""2022-01-08 16:37:03.454814""",97,Γυναικοκτονία,1,126,2022-01-10T11:29:50.301216Z,2022-01-10T11:29:50.301403Z,6.464
"""Κατεπείγουσα Ένορκη Διοικητική Εξέταση σε βάρος του συνδικαλιστή της ΕΛ.ΑΣ., Σταύρου Μπαλάσκα, διέταξε το Αρχηγείο της Ελληνικής Αστυνομίας. Παράλληλα, κινήθηκε η διαδικασία εξέτασης για λήψη του διοικητικού μέτρου της διαθεσιμότητας σε βάρος του. Αιτία για τις παραπάνω αποφάσεις της ΕΛ.ΑΣ. αποτέλεσαν οι δηλώσεις που έκανε ο Στ. Μπαλάσκας σχετικά με την υπόθεση ανθρωποκτονίας της 20χρονης στα Γλυκά Νερά από τον σύζυγό της, με τον συνδικαλιστή, ούτε λίγο ούτε πολύ, να δίνει οδηγίες σε επίδοξους δολοφόνους για το πώς θα τη γλιτώσουν με λίγα χρόνια φυλακή.  Συγκεκριμένα, ο συνδικαλιστής δήλωσε σε εκπομπή του MEGA αναφερόμενος στον δράστη του εγκλήματος: «Είναι βλάκας διότι εκείνη τη στιγμή που σκότωσε τη γυναίκα του, εάν ήταν ατυχές γεγονός μέσα στο θυμό του και μέσα ότι τα ‘χασε και τρελάθηκε, εάν έπαιρνε τηλέφωνο την αστυνομία δεν θα πήγαινε ούτε 4 χρόνια φυλακή. Γιατί θα πήγαινε εν βρασμώ ψυχής σε ενδοοικογενειακό καβγά…  χωρίς να το θέλω εκείνη τη στιγμή δεν λειτουργούσα εγώ, πρώην έντιμος βίος, 4000 πράγματα… θα πήγαινε 5-6 χρόνια φυλακή; Είναι νέο παιδί». Επίσης, ισχυρίστηκε ότι η ΕΛ.ΑΣ. από την αρχή υποψιάστηκε ότι ο σύζυγος ήταν ο δολοφόνος, λέγοντας ότι «από την πρώτη στιγμή καταλάβαμε ότι ήταν αυτός». Έντονη ήταν η αντίδραση του τομεάρχη Προστασίας του Πολίτη του ΣΥΡΙΖΑ-ΠΣ, Χρήστου Σπίρτζη, ο οποίος με δήλωσή του ανέφερε μεταξύ άλλων ότι η τηλεοπτική παρουσία του κ. Μπαλάσκα «που έδωσε οδηγίες για το πώς να ομολογήσει κανείς μετά από γυναικοκτονία για να """"πέσει στα μαλακά"""", αποκάλυψε το πώς κάποιοι αντιλαμβάνονται το έγκλημα, την ενδοοικογενειακή βία αλλά και το δρόμο παράκαμψης ευθυνών. Είναι οι ίδιοι που διαλαλούσαν τις πρώτες ημέρες της κυβέρνησης Μητσοτάκη ότι τους λύθηκαν τα χέρια. Είναι οι ίδιοι που διαλαλούσαν ότι δεν υπάρχει ούτε μια περίπτωση στο ένα εκατομμύριο να διαφύγει κάποιος Χρυσαυγίτης. Είναι οι ίδιοι που αντί να παλεύουν για τους αστυνομικούς, ως πολίτες, ως εργαζόμενους, ως υπερασπιστές της δημοκρατίας, αναλαμβάνουν επικοινωνιακές κυβερνητικές εργολαβίες». Επίσης ο ΣΥΡΙΖΑ κάλεσε τον πρωθυπουργό να τοποθετηθεί, σχολιάζοντας ότι «ο γνωστός συνδικαλιστής, εκλεγμένος με το χρίσμα της Ν.Δ., κ. Μπαλάσκας, που κάθε μέρα στα τηλεπαράθυρα αποθεώνει την κυβέρνηση του κ. Μητσοτάκη, σήμερα ξεπέρασε σε αθλιότητα και την πιο νοσηρή φαντασία, δίνοντας σε πανελλαδική μετάδοση οδηγίες σε επίδοξους γυναικοκτόνους πώς να τη γλιτώσουν με «4-5 χρόνια φυλακή» με αφορμή το φρικτό έγκλημα στα Γλυκά Νερά. Περιμένουμε από τον κ. Μητσοτάκη να πάρει άμεσα θέση για την αθλιότητα του συνδικαλιστή του». Ο Παύλος Χρηστίδης, εκπροσώπου Τύπου του Κινήματος Αλλαγής, ζήτησε από την κυβέρνηση και την ηγεσία της ΕΛ.ΑΣ. να τοποθετηθούν, σημειώνοντας: «Οι τηλεοπτικές οδηγίες του κ. Μπαλάσκα για το πως μπορεί να πέσει """"στα μαλακά"""" ένας δολοφόνος είναι κατάπτυστες. Ντροπή. Η Κυβέρνηση και η ηγεσία της ΕΛ.ΑΣ. οφείλουν να πάρουν θέση άμεσα». Από την πλευρά του, ο υφυπουργός Προστασίας του Πολίτη Λευτέρης Οικονόμου πήρε σαφείς αποστάσεις από τις δηλώσεις συνδικαλιστών της ΕΛ.ΑΣ. Όπως είπε από τη Βουλή, απαντώντας στον βουλευτή του Κινήματος Αλλαγής Γιώργο Καμίνη, «οι συνδικαλιστές δεν εκπροσωπούν το Σώμα της Ελληνικής Αστυνομίας. Η ΕΛ.ΑΣ. εκπροσωπείται από τους θεσμικούς φορείς και τους εκπροσώπους Τύπου. Είναι γενικότερο το θέμα των τοποθετήσεων συνδικαλιστικών φορέων και όχι αντικείμενο της σημερινής συζήτησης, οφείλω όμως να πω ότι οι αναφορές των συνδικαλιστών αφορούν αυτούς και τις ενώσεις τους. Η ΕΛ.ΑΣ. έχει άλλη δουλειά και η ενημέρωση γίνεται θεσμικά από τους θεσμικούς εκπροσώπους της. Βεβαίως, όταν υπάρχουν θέματα παραβίασης της μυστικότητας της ανακριτικής διαδικασίας τότε υπάρχουν οι διαδικασίες πειθαρχικές και δικαστικές».  "" ""ΕΔΕ για τις προκλητικές δηλώσεις Μπαλάσκα"" ""2022-01-08 16:37:03.454814""",95,Γυναικοκτονία,1,124,2022-01-10T11:29:31.299316Z,2022-01-10T11:29:31.299387Z,11.858
"""Έντονη κινητικότητα στα Πετράλωνα, έπειτα από καταγγελία μιας 50χρονης γυναίκας –που εργάζεται ως καθαρίστρια– πως βιάστηκε από ένα άνδρα που μένει σε πολυκατοικία στην οδό Συμμαχίδων 11, στο διαμέρισμα του οποίου είχε πάει για να εργαστεί. Σύμφωνα με την καταγγελία, ο άνδρας βίασε κατ’ εξακολούθηση την 50χρονη μέσα στο διαμέρισμά του. Στο σημείο πραγματοποιήθηκε συγκέντρωση διαμαρτυρίας από κατοίκους και αλληλέγγυους, ενώ αστυνομικές αρχές βρίσκονται στην περιοχή και εξετάζουν την υπόθεση, ενώ αναζητούν τον φερόμενο ως δράστη. Όλα αυτά τη στιγμή που παραμένει από τα κορυφαία θέματα της επικαιρότητας η ανθρωποκτονία της 20χρονης Καρολάιν από τον σύζυγό της και ενώ πραγματοποιούνται διαδηλώσεις κατά των γυναικοκτονιών."" ""Καθαρίστρια κατήγγειλε βιασμό μέσα στην πολυκατοικία που εργαζόταν"" ""2022-01-08 16:37:03.454814""",94,Γυναικοκτονία,1,123,2022-01-10T11:29:19.217922Z,2022-01-10T11:29:19.217963Z,6.918
"""Ένα αγόρι με το οποίο σχετιζόταν στο παρελθόν η 16χρονη ημεδαπή δράστιδα και το οποίο είχε σχετιστεί με την 17χρονη Αλβανή που κινδύνευσε σοβαρά η ζωή της, αφού το μαχαίρι έμεινε στην κοιλιά της και αφαιρέθηκε χειρουργικά σε νοσοκομείο, ήταν η αιτία του αιματηρού επεισοδίου μεταξύ ανηλίκων που σημειώθηκε χθες το απόγευμα στον Κολωνό όπου και τραυματίστηκαν δυο κοπέλες. Τα δυο κορίτσια, όπως προέκυψε από τις έρευνες των αστυνομικών του τμήματος Ανηλίκων της Ασφάλειας που ανέλαβε την διαλεύκανση της υπόθεσης, είχαν καυγαδίσει την προηγούμενη ημέρα για αυτό το λόγο και χθες είχαν δώσει ραντεβού στον λόφο Ιππείου Κολωνού για να λύσουν τις διαφορές τους. Το επεισόδιο συνέβη στις 6:30 το απόγευμα στη συμβολή των οδών Διστόμου και Τριπόλεως όπου συναντήθηκαν οι δυο ανήλικες με την Ελληνίδα να έχει φέρει δυο φίλες της και την Αλβανή άλλες τρεις. Στην λογομαχία που ακολούθησε η ημεδαπή 16χρονη έβγαλε ένα μαχαίρι με λάμα πέντε εκατοστών και μαχαίρωσε αρχικά μια 17χρονη Ρουμάνα φίλη της Αλβανής στο δεξί πόδι και την ίδια στην άνω κοιλιακή χώρα. Το περιστατικό έγινε αντιληπτό από γείτονες που ειδοποίησαν τις αστυνομικές αρχές οι οποίες κατάφεραν να συλλάβουν τις τρεις Ελληνίδες. Οι νοσηλευτές του ΕΚΑΒ που έφτασαν στο σημείο έδωσαν τις Α’ Βοήθειες στην νεαρή Ρουμάνα, ενώ η Αλβανή μεταφέρθηκε στο Γενικό Κρατικό Νίκαιας όπου μετά την αφαίρεση του μαχαιριού παρέμεινε για νοσηλεία, χωρίς να κινδυνεύει η ζωή της. Σε βάρος της 16χρονης σχηματίστηκε δικογραφία για απόπειρα ανθρωποκτονίας, συμπλοκή και παράβαση του νόμου περί όπλων, ενώ για τις δυο φίλες της για συμμετοχή στην συμπλοκή. Με αυτή πρόκειται να οδηγηθούν σήμερα ενώπιον Εισαγγελέως Ανηλίκων."" ""Κολωνός: Για ένα αγόρι το μαχαίρωμα ανήλικων κοριτσιών"" ""2022-01-08 16:37:03.454814""",93,Ανθρωποκτονία,1,122,2022-01-10T11:29:12.049515Z,2022-01-10T11:29:12.049552Z,17.75
"""Εννιά εφιαλτικές ώρες στα χέρια ενός 35χρονου έζησε μια 51χρονη Αλβανή καθαρίστρια στα Πετράλωνα χθες Σάββατο, όταν ο Βούλγαρος δράστης που αναζητείται για συλληφθεί στο όρια του αυτοφώρου, την έβαλε βίαια στο διαμέρισμά του και την βίαζε επανειλημμένα ως τη στιγμή που η γυναίκα κατάφερε να ξεφύγει και να ζητήσει βοήθεια. Σε βάρος του Βούλγαρου σήμερα το πρωί σχηματίστηκε δικογραφία για παράνομη κατακράτηση και βιασμό, όμως παρά τις αναζητήσεις ο 35χρονος δεν είχε εντοπισθεί για να συλληφθεί. Η άτυχη γυναίκα, όπως κατάγγειλε, είχε πάει στην πολυκατοικία της οδού Συμμαχιδών 11 να καθαρίσει και δέχθηκε την επίθεση του δράστη στις 8:00 το πρωί. Βρισκόταν και καθάριζε στο ισόγειο όταν ο Βούλγαρος βγήκε από το επίσης ισόγειο διαμέρισμα που μένει, την τράβηξε μέσα σε αυτό και στη συνέχεια την βίαζε ως τις 17:00 το απόγευμα όπου βγήκε από την μπαλκονόπορτα και άρχισε να καλεί για βοήθεια. Περίοικοι κάλεσαν τις αστυνομικές αρχές οι οποίες αρχικά απέκλεισαν την περιοχή και ακολούθως, όταν εκδόθηκε εισαγγελικό ένταλμα έρευνας και με παρουσία δικαστικού λειτουργού εισέβαλαν με ομάδα της ΕΚΑΜ στο διαμέρισμα όπου δεν εντόπισαν κανένα αφού ο Βούλγαρος ένοικος είχε καταφέρει να διαφύγει. Στο σημείο έσπευσε και ασθενοφόρο του ΕΚΑΒ, το οποίο παρέλαβε την γυναίκα και την πήγε στο Γενικό Κρατικό Νίκαιας όπου και της παρασχέθηκαν οι Α’ βοήθειες. Αξίζει να σημειωθεί ότι όταν το γεγονός έγινε γνωστό άτομα του αντιεξουσιαστικού χώρου μέσω της γνωστής ενημερωτικής ιστοσελίδας indymedia εξέδωσαν κάλεσμα συμπαράστασης προς την γυναίκα με συνέπεια στις 19:30 το απόγευμα να πραγματοποιηθεί συγκέντρωση διαμαρτυρίας από περίπου εκατό αλληλέγγυους και κατοίκους της περιοχής στη συμβολή των οδών Κειριαδών και Συμμαχιδών με κυρίαρχο σύνθημα «Καμία Μόνη». Στη συνέχεια οι συγκεντρωμένοι πραγματοποίησαν πορεία ως την πλατεία Μερκούρη όπου και διαλύθηκαν. Όλα τα ανωτέρω συνέβησαν τη στιγμή που παραμένει στην επικαιρότητα η ανθρωποκτονία της 20χρονης Καρολάιν από τον σύζυγό της και ενώ πραγματοποιούνται διαδηλώσεις κατά των γυναικοκτονιών."" ""Πετράλωνα: Εννιάωρος βιασμός καθαρίστριας - Άφαντος ο δράστης"" ""2022-01-08 16:37:03.454814""",92,Γυναικοκτονία,1,121,2022-01-10T11:28:54.065256Z,2022-01-10T11:28:54.065291Z,8.99
"""Την υπερασπιστική του γραμμή χτίζει μέρα με τη μέρα ο 32χρονος γυναικοκτόνος Μπάμπης Αναγνωστόπουλος, που αφού σκότωσε τη νεαρή σύζυγό του, Καρολάιν Κράουτς, μέσα στο σπίτι τους στα Γλυκά Νερά, στη συνέχεια σκηνοθέτησε «ληστεία μετά φόνου», για να ξεγελάσει τις αστυνομικές αρχές. Χθες, σε συνέντευξη που παραχώρησε στον ΑΝΤ1 μέσω των δικηγόρων του, ζήτησε «συγγνώμη» από την οικογένεια της αδικοχαμένης συζύγου του, η οποία –όπως ανέφερε–είναι και δική του οικογένεια, ενώ υποστήριξε ότι «Με νοιάζει μόνο το παιδί… Έκρυψα την αλήθεια μόνο και μόνο για να μπορέσω να το μεγαλώσω». Σήμερα, μιλώντας πάλι στον ΑΝΤ1, επανέλαβε πως έχει μετανιώσει για την πράξη του, σημειώνοντας πως «Μακάρι να μπορούσα να γυρίσω τον χρόνο πίσω και να τα αλλάξω όλα. Μακάρι να μην κατάστρεφα τις ζωές μας, της Καρολαιν, της μικρής και τη δική μου».   Σε ερώτηση για το αν σκέφτεται μετά την ομολογία του το παιδί του και τι θα γίνει όταν θα πρέπει να μάθει τι συνέβη, αρκέστηκε να πει πως «Δεν έχω να απαντήσω τίποτα...». Όταν ρωτήθηκε γιατί αγκάλιασε τη μητέρα της νεκρής συζύγου του στο μνημόσυνο, δεν δίστασε να εκφράσει την αιώνια αγάπη του για το θύμα: «Το έκανα γιατί είχα μετανιώσει. Ένιωθα το πόνο της. Πάντα την αγαπούσα τη πεθερά μου και πάντα θα αγαπάω τη Καρολάιν». Ο 32χρονος βρίσκεται στα κρατητήρια της ΓΑΔΑ και την Τρίτη αναμένεται να απολογηθεί στον ανακριτή. Ο δράστης υποστηρίζει ότι δεν ήταν προμελετημένο το έγκλημα και προσπαθεί να αποδώσει την πράξη του στην «κακιά στιγμή», ισχυριζόμενος ότι προηγήθηκε διαπληκτισμός μεταξύ του ζευγαριού. Ο ανακριτής έχει στα χέρια του τα πλήρη τα στοιχεία της υπόθεσης, μεταξύ των οποίων και την ερμηνεία της ιατροδικαστή για τις καταγραφές της καρδιακής λειτουργίας από το ρολόι της 20χρονης, που δεν συμφωνούν με όσα υποστηρίζει ο καθ' ομολογία δράστης.  Ο Αλέξανδρος Παπαϊωαννίδης, συνήγορος του 32χρονου, δήλωσε στην ΕΡΤ ότι η ιατροδικαστική έκθεση δεν αλλάζει κάτι, αναφέρεται στους παλμούς του θύματος κατά την ώρα της θανάτωσης ενώ ο ίδιος ο εντολέας έχει ομολογήσει σε επίπεδο προανάκρισης ότι προφανώς το θύμα είχε αντίληψη. Επανέλαβε πως «δεν υπάρχει ούτε προσχεδιασμός, ούτε άλλο κίνητρο, ούτε συνεργός», τονίζοντας ότι έχουν προκύψει νέα στοιχεία που επιβεβαιώνουν ότι δεν υπάρχει προμελέτη. Πρόσθεσε ότι «δεν θα ζητήσει ψυχιατρική συνδρομή εκτός αν κριθεί αναγκαίο». Ο συζυγοκτόνος κατηγορείται για ανθρωποκτονία από πρόθεση τελεσθείσα σε ήρεμη κατάσταση και κακοποίηση ζώου. Επίσης, έχει ασκηθεί ποινική δίωξη για τα εξής πλημμελήματα: ψευδής καταγγελία επειδή κατέστησε άλλους ύποπτους των πράξεών του, ψευδής κατάθεση κατ´ εξακολούθηση λόγω ψευδών καταθέσεων που έδωσε στις αρχές. Κρίσιμο παραμένει το ερώτημα για το τι θα συμβεί με την επιμέλειά της κόρης του θύτη και του θύματος. Κοινωνικός λειτουργός αναμένεται να επισκεφτεί, μέσα στις επόμενες ημέρες, και τις δύο οικογένειες (της Καρολάιν Κράουτς και του Μπάμπη Αναγνωστόπουλου) προκειμένου να αποφασίσει ποιο περιβάλλον είναι ασφαλέστερο για το παιδί. Εάν και οι δύο οικογένειες διεκδικήσουν την επιμέλεια, τότε το δικαστήριο θα αποφανθεί σχετικώς. Σημειώνεται ότι ο 32χρονος έχει εκφράσει μέσω δικηγόρων, την επιθυμία του οι δύο οικογένειες να αναλάβουν από κοινού την επιμέλεια."" ""Προκλητικός ο συζυγοκτόνος: «Πάντα θα αγαπώ την Καρολάιν»"" ""2022-01-08 16:37:03.454814""",91,Γυναικοκτονία,1,120,2022-01-10T11:28:44.800962Z,2022-01-10T11:28:44.800999Z,5.733
"""Στη γραμμή ότι ο δράστης της γυναικοκτονίας στα Γλυκά Νερά δεν είχε κίνητρο, δεν είχε προσχεδιάσει το έγκλημα και δεν υπήρχε συνεργός θα κινηθεί η υπερασπιστική γραμμή του Μπάμπη Αναστασόπουλου, που σκότωσε εν ψυχρώ την 20χρονη σύζυγό του και για να καλύψει το έγκλημα προσπάθησε να το παρουσιάσει σαν ληστεία μετά φόνου. Θα παρουσιαστεί στον ανακριτή και τον εισαγγελία για να απολογηθεί το πρωί της Τρίτης 22 Ιουνίου στις 10 το πρωί. Σύμφωνα με τον δικηγόρου του, Αλέξανδρο Παπαϊωάννίδη, ο οποίος μίλησε το πρωί της Δευτέρας στην ΕΡΤ, ο πελάτης του δεν πρόκειται να αλλάξει τίποτα από όλα όσα έχει ήδη καταθέσει κατά την προανακριτική έρευνα στις αρχές σχετικά με το στυγερό έγκλημα, αλλά θα παρουσιάσει κάποια νέα στοιχεία που όπως είπε θα διαφωτίσουν περαιτέρω την υπόθεση. Ο συνήγορος του καθ' ομολογίαν δράστη του εγκλήματος είπε επίσης ότι δεν έχει λόγο να αμφισβητήσει τα λεγόμενα του πελάτη του όσον αφορά την απουσία συνεργού στο έγκλημα, καθώς ακόμη και οι εισαγγελία φαίνεται να έχει αποδεχθεί αυτό το στοιχείο με βάση τα στοιχεία της αστυνομικής έρευνας.  Επίσης, όταν ρωτήθηκε αν πρέπει να τεθούν υπ' όψιν των αρχών τα στοιχεία από το ημερολόγιο της 20χρονης Καρολάιν, ο Αλέξανδρος Παπαϊωαννίδης είπε ότι αυτό είναι κάτι που θα αποφασίσουν ο ανακριτής και ο εισαγγελέας, αλλά είναι καλό να τεθεί υπ' όψιν της έρευνας κάθε στοιχείο που βρίσκεται στη δικογραφία και είναι σχετικό με την υπόθεση το οποίο θα μπορούσε όταν αναλυθεί να ρίξει φως στα διαδραματισθέντα. Όπως είπε είναι πιθανό να προφυλακιστεί ο πελάτης του μετά την κατάθεσή του, έως και τη δίκη του, σύμφωνα με τα προβλεπόμενα από τον Κώδικα Ποινικής Δικονομίας. Εκτίμησε επίσης ότι από την κατάθεση του πελάτη του την Τρίτη θα διαφωτισθούν παρελθόντα γεγονότα και συνθήκες που ενδεχομένως να συνέτειναν στις πράξεις του, ωστόσο απέφυγε να χρησιμοποιήσει τη λέξη «ελαφρυντικά». Όταν ρωτήθηκε γιατί επί 37 ημέρες ο καθ' ομολογίαν δράστης δεν παραδόθηκε στην αστυνομία και δεν ομολόγησε τη δολοφονία της συζύγου του, ο συνήγορός του μίλησε για «ακραίες καταστάσεις», λέγοντας ότι δεν μπορεί να κάνει εύκολα κανείς κρίσεις για την ψυχολογική κατάσταση των ατόμων. Τέλος, όσον αφορά την επιμέλεια του 11 μηνών παιδιού του ζευγαριού, ο συνήγορός του επανέλαβε ότι έχει εντολή από τον πελάτη του να κάνει ό,τι είναι δυνατό για να αναλάβουν την επιμέλεια και μέριμνα και οι δύο οικογένειες (της Καρολάιν Κράουτς και του Μπάμπη Αναγνωστόπουλου). Ωστόσο, διευκρίνισε ότι τη σχετική απόφαση θα λάβει η αρμόδια εισαγγελική αρχή, η οποία συνήθως αποφασίζει την επιμέλεια να αναλάβει είτε η μία είτε η άλλη οικογένεια. Να θυμίσουμε ότι ο συζυγοκτόνος κατηγορείται για ανθρωποκτονία από πρόθεση τελεσθείσα σε ήρεμη κατάσταση και για κακοποίηση ζώου. Επίσης, έχει ασκηθεί εις βάρος του ποινική δίωξη για τα πλημμελήματα της ψευδούς καταγγελίας -επειδή κατέστησε άλλους ύποπτους των πράξεών του- και της ψευδούς κατάθεσης κατ' εξακολούθηση, λόγω ψευδών καταθέσεων που έδωσε στις αρχές."" ""Γλυκά Νερά: Την Τρίτη στον εισαγγελέα ο δολοφόνος, επιμένει ότι έχει νέα στοιχεία"" ""2022-01-08 16:37:03.454814""",90,Γυναικοκτονία,1,119,2022-01-10T11:28:38.815286Z,2022-01-10T11:28:38.815320Z,4.786
"""Με την τροπή που πήρε εσχάτως η υπόθεση των Γλυκών Νερών είναι πολύ λογικό να επισκιάζει σχεδόν κάθε τι άλλο όσον αφορά στην εγχώρια επικαιρότητα. Όχι, βέβαια, πως παύουν να έχουν τη σημασία τους όλα τα άλλα. Ίσα ίσα... Μπορεί -φερ΄ειπείν- κάποιος να ξεχάσει το μέλλον που του επιφυλάσσεται στα σύγχρονα εργασιακά κάτεργα που διαμορφώνουν κυβέρνηση και κόσμος του χρήματος; Όχι, βέβαια. Το κάθε τι λαμβάνει το δικό του μερίδιο. Αν ξέρεις τί σου γίνεται και πού βαδίζεις, δεν αποπροσανατολίζεσαι και δεν τα μπλέκεις όλα... Ο Μπάμπης Αναγνωστόπουλος είναι εδώ και λίγες μέρες ο πιο διάσημος Μπάμπης του ελλαδικού χώρου. Όχι, δεν σαρκάζω, ούτε ειρωνεύομαι. Ούτε στέκομαι ανώριμα σε μία τόσο σοβαρή υπόθεση, η οποία μάλιστα είναι ήδη αιματοβαμμένη. Όμως, όντως, ο Μπάμπης φαίνεται να αποτελεί μία ιδιάζουσα περίπτωση. Ένας άνθρωπος που κάθε άλλο παρά ως αδιάφορο, μονόχνοτο και δίχως πολύμορφα εύρη, μπορείς να τον περιγράψεις... Σε ειδεχθή εγκλήματα όπως αυτό της 11ης του περασμένου Μάη, αλλά και μετά την εξέλιξη της ομολογίας του δολοφόνου, είναι λογικό να «δώσουμε πόνο» όλοι και να λέμε πολλά και διάφορα. Είτε τεκμηριώνονται, είτε όχι. Είτε ισχύουν, είτε δεν ισχύουν. Kαι θεωρώ πως ο καθένας και η κάθε μία βρίσκει την ευκαιρία σε κάτι τέτοια να προωθήσει τα δικά του θέσφατα και πιστεύω. Αλλά ας το αφήσουμε αυτό, γιατί είναι ολόκληρο ζήτημα που και ξεχωριστό κείμενο θέλει, και μπερδέματα δημιουργεί αν δεν επεξηγηθεί σωστά. Πρέπει κάποια στιγμή να μάθουμε να υπηρετούμε την αυταξία της κάθε ξεχωριστής φάσης και όχι να ψάχνουμε υπεραξία σε όλους και σε όλα... Αυτό που κρατάμε -κατά την προσωπική μου άποψη- σε αυτήν την ιστορία είναι τρία βασικά στοιχεία. Εμένα, προσωπικά, ο Μπάμπης με οδήγησε από τη συνολική συμπεριφορά του σε ένα συμπέρασμα, ίσως επισφαλές και σίγουρα υποκειμενικότατο, αλλά αυτό είναι προς ώρας..: πως μάλλον πρόκειται για έναν άνθρωπο που βάδισε στα (ασφαλή) χνάρια ενός (επισφαλούς) σχεδιασμού. Έπαιξε τα ρέστα του, αλλά δεν του βγήκε, ως προς το κομβικό ζήτημα της σύλληψής του ή μη. Όμως, αν ο βασικός στόχος του ήταν να δολοφονήσει τη σύζυγό του, και οι μετέπειτα συνέπειες (ανάμεσά τους και οι ποινικές...) να μπαίνουν για διάφορους λόγους σε δεύτερο πλάνο, αυτό το πέτυχε... Και αν, πλέον, έχει χαράξει μία στρατηγική για να έχει τις μικρότερες δυνατές συνέπειες, θα φανεί στο βαθύ μέλλον αν θα καταφέρει κάτι σημαντικό και σε αυτόν τον τομέα (ως προς την αποτελεσματικότητα ή μη). Σε κάθε περίπτωση, έχουμε να κάνουμε με μία υπόθεση και ένα βασικό πρωταγωνιστή που προκαλούν εύλογο ενδιαφέρον σε όλους. Από τους αρμόδιους μέχρι τον μεγαλύτερο κουτσομπόλη άνθρωπο που τριγυρνάει στα εγχώρια εδάφη. Η ιστορία αυτή δύσκολα να παραμεριστεί ή να ξεχαστεί. Δικαίως, θα λέγαμε... "" ""Ο πιο διάσημος Μπάμπης του ελλαδικού χώρου"" ""2022-01-08 16:37:03.454814""",89,Γυναικοκτονία,1,118,2022-01-10T11:28:33.780346Z,2022-01-10T11:28:33.780381Z,9.799
"""Αφαντος παρέμενε ώς αργά χθες ο δράστης του βιασμού στα Πετράλωνα, που πιθανώς να περνούσε στα «ψιλά» εάν το ευαισθητοποιημένο αυτή την περίοδο γυναικείο κίνημα δεν κινητοποιούνταν έγκαιρα και δεν πραγματοποιούσε συγκέντρωση και πορεία διαμαρτυρίας στη γειτονιά όπου τελέστηκε η άθλια πράξη. Η αργοπορημένη αντίδραση των αστυνομικών αρχών στο έγκλημα προκάλεσε τουλάχιστον αναστάτωση στην κοινή γνώμη, που το τελευταίο διάστημα παρακολουθεί με αγωνία τις εξελίξεις της γυναικοκτονίας της 20χρονης Καρολάιν και του ελληνικού κινήματος #ΜeΤoo και την ίδια στιγμή βλέπει έναν βιαστή να ξεφεύγει ανενόχλητος. Ο βιασμός της 51χρονης καθαρίστριας από την Αλβανία, που μένει 27 ολόκληρα χρόνια στη χώρα μας, έγινε γνωστός λίγο μετά τις 5 το απόγευμα του Σαββάτου, όταν κατάφερε να ξεφύγει από τον πολύωρο βασανισμό της από τον 35χρονο δράστη βουλγαρικής καταγωγής και να ζητήσει καταφύγιο σε διπλανό διαμέρισμα. Η γυναίκα, όπως ανέφερε στην αρχική κατάθεσή της, καθάριζε στη συγκεκριμένη πολυκατοικία της οδού Συμμαχιδών 11 τα τρία τελευταία χρόνια και, όπως περιέγραψε, δέχτηκε την επίθεσή του, ενώ περίμενε στο ισόγειο το ασανσέρ. Στις 17.00, όταν ο δράστης πήγε να φτιάξει στην κουζίνα φαγητό, βρήκε την ευκαιρία να βγει στο μπαλκόνι του ακάλυπτου και από εκεί να περάσει σε διαμέρισμα του οποίου οι ένοικοι ειδοποίησαν τις αστυνομικές αρχές. Οι τελευταίες όμως, όπως προκύπτει και από τις μαρτυρίες των κατοίκων στα ΜΜΕ, καθυστέρησαν να πάνε, με συνέπεια ο δράστης να έχει φύγει από το σημείο όταν έφτασαν τα πληρώματα της ΔΙ.ΑΣ. και της Αμεσης Δράσης, που απέκλεισαν την πολυκατοικία αλλά δεν μπήκαν στο διαμέρισμα του δράστη, καθώς, σύμφωνα με αστυνομικές πηγές, χρειαζόταν εισαγγελική άδεια για να παρέμβουν. Οι αστυνομικές δυνάμεις φέρονται να παρέμειναν στο σημείο για ώρες, μέχρι που έφτασε εκεί δικαστικός λειτουργός και παρουσία του μπήκαν στο διαμέρισμα, χωρίς φυσικά να εντοπίσουν τον δράστη. Το τραγελαφικό, δε, ήταν ότι οι αρχικές δυνάμεις ενισχύθηκαν και με δυνάμεις των ΜΑΤ, όταν αναρτήθηκε σε γνωστή ιστοσελίδα ενημέρωσης του αντιεξουσιαστικού χώρου το κάλεσμα συμπαράστασης προς τη γυναίκα στις 7:30 το απόγευμα του Σαββάτου, στη συμβολή των οδών Κειριαδών και Συμμαχιδών. Πράγματι εκεί συγκεντρώθηκαν αλληλέγγυοι, κάτοικοι της περιοχής αλλά και γυναίκες που νωρίτερα συμμετείχαν σε κινητοποίηση κατά των γυναικοκτονιών στο Σύνταγμα και διαμαρτυρήθηκαν για τον βιασμό, κάνοντας ειρηνική πορεία μέχρι την πλατεία Μερκούρη της περιοχής. Η αργοπορία της αστυνομικής επέμβασης έδωσε «τροφή» στους χρήστες των κοινωνικών δικτύων να την καυτηριάσουν, με πιο χαρακτηριστικό το ακόλουθο σχόλιο στο twitter: «Δεν είχαν ένταλμα για να μπουν στο σπίτι του βιαστή, αλλά μια χαρά μπήκαν χωρίς ένταλμα στο σπίτι του Ινδαρέ». Η είδηση ότι ο δράστης είχε συλληφθεί τον Αύγουστο του 2015 για βιασμό και απόπειρα ανθρωποκτονίας μιας 20χρονης τότε φοιτήτριας και πέρυσι τον Ιούλιο αποφυλακίστηκε, κινητοποίησε τα πρόθυμα ΜΜΕ να επιτεθούν στην κυβέρνηση ΣΥΡΙΖΑ με τον συνήθη ισχυρισμό ότι δήθεν αφέθηκε ελεύθερος με τον «νόμο Παρασκευόπουλου», έναν νόμο του οποίου η συγκεκριμένη διάταξη -στο πλαίσιο της αποσυμφόρησης- ίσχυσε μέχρι το 2017! Η αλήθεια που δεν ειπώθηκε όμως είναι ότι ο βιαστής αφέθηκε ελεύθερος με όρους τον Αύγουστο του 2020 έπειτα από σχετική απόφαση του Δικαστικού Συμβουλίου σύμφωνα με τα άρθρα 105-110 του Ποινικού Κώδικα. Η δήλωση του πρώην υπουργού Ν. Παρασκευόπουλου είναι αποστομωτική: «Τα φερέφωνα της Νέας Δημοκρατίας επιμένουν να συκοφαντούν και να λερώνουν τη δημοκρατία, εκμεταλλευόμενα τον πόνο και την ανησυχία για τα θύματα των αποτρόπαιων εγκλημάτων στα Γλυκά Νερά και στα Πετράλωνα. Η αλήθεια όμως, ως συνήθως, τους εκθέτει. Ο """"Νόμος Παρασκευόπουλου"""" έχει λήξει αμετάκλητα από τις 28/8/2017. Οι απολύσεις κρατουμένων πάντοτε γίνονται με τη νομοθεσία που εκάστοτε ισχύει. Στην περίπτωση των Πετραλώνων η σχετική απόλυση έγινε το 2020, επί Νέας Δημοκρατίας. Η ευθύνη της τελευταίας για τη συστηματική διασπορά ψευδών είναι ιστορικά πρωτοφανής». Στο μεταξύ, βγήκε χθες από το νοσοκομείο σε πολύ κακή ψυχολογική κατάσταση η γυναίκα που υπέστη αυτό το μαρτύριο και η οποία ταυτόχρονα ξυλοκοπήθηκε από τον δράστη, σύμφωνα και με τις γνωματεύσεις των γιατρών. Η ίδια μίλησε για λίγο στο OPEN: «Ολα τα χρόνια καθάριζα σκάλες, δεν έμπαινα σε ξένα σπίτια. Ημουν στο ισόγειο, περίμενα στο ασανσέρ και με τράβηξε κάποιος πίσω. Εκανε τα πάντα, πολλές ώρες, 8 με 5. Θέλω να το ξεχάσω, είμαι με ψυχολόγο. Πείτε το τύχη που γλίτωσα, πείτε ότι προσευχόμουν στον Θεό. Προσπαθώ να τα ξεχάσω». ● Νέο περιστατικό βιασμού καταγράφηκε τα ξημερώματα του Σαββάτου όταν μια 30χρονη που εργάζεται σε μπαρ στο Κολωνάκι οδηγήθηκε από 45χρονο θαμώνα στο σπίτι του, όπου και της επιτέθηκε. Η γυναίκα κατήγγειλε τον βιασμό σε πλήρωμα περιπολικού, όταν κατάφερε να ξεφύγει και ο άνδρας οδηγήθηκε στο Αστυνομικό Τμήμα Κολωνακίου. Εκεί ο 45χρονος αρνήθηκε τις κατηγορίες και υποστήριξε ότι όλα έγιναν με τη συναίνεση του θύματος. Ομως δεν έπεισε τους αστυνομικούς και σε βάρος του σχηματίστηκε δικογραφία, οδηγήθηκε σε εισαγγελέα, ενώ στον ανακριτή ζήτησε και πήρε προθεσμία για να απολογηθεί σήμερα."" ""Με αργούς ρυθμούς έφτασε η αστυνομία στον τόπο του εγκλήματος"" ""2022-01-08 16:37:03.454814""",88,Γυναικοκτονία,1,117,2022-01-10T11:28:23.687244Z,2022-01-10T11:28:23.687277Z,24.501
"""Αρκεί ένας μεγάλος καθρέφτης, έστω και δανεικός, από το σεξιστικό παραμυθάκι της Χιονάτης, για να βοηθήσει στην πλήρη εξιχνίαση του μυστηρίου των Γλυκών Νερών που τόσο βίαια στέρησε τη ζωή μιας νεαρής γυναίκας και μητέρας από τα ίδια τα χέρια του «πρίγκιπά» της. Ενας καθρέφτης που δεν θα απαντήσει στο ερώτημα ποια είναι η ωραιότερη αλλά στο ποιοι είναι τελικά οι βάρβαροι. Ξετυλίγοντας το κουβάρι τού τι έζησε, τι διάβασε, τι είδε, τι άκουσε και πώς διαμορφώθηκε η κοινή γνώμη από την ώρα που ο «πρίγκιπας» πιλότος έπνιξε τη γυναίκα δίπλα στο μωρό και σκότωσε τον σκύλο τους, γίνεται φανερή η έλλειψη του καθρέφτη. Οχι ενός μαγικού και ψεύτη, αλλά ενός κανονικού καθρέφτη που δεν αλλοιώνει την αποκρουστική εικόνα και δεν θρυμματίζεται στα πόδια της υποκρισίας. «Τρεις αδίστακτοι ληστές βασάνισαν και στραγγάλισαν την 20χρονη για να τους πει πού είναι τα χρήματα και τα κοσμήματα», «ανακρίνεται ο Γεωργιανός κακοποιός με τα πλαστά έγγραφα», «στο στόχαστρο της ΕΛ.ΑΣ. τρεις Αλβανοί», «Αλβανοί οι δράστες», «Σύμφωνα με αποκλειστικές πληροφορίες της Espresso, πρόκειται για Αλβανό σεσημασμένο κακοποιό, που είχε καταδικαστεί για απόπειρα ανθρωποκτονίας, συγκρότηση εγκληματικής οργάνωσης, ληστείες και σωρεία άλλων αδικημάτων και ο οποίος έχει αποφυλακιστεί πρόσφατα». Συγκλονισμένος και προσωπικά, παρά τη μεγάλη εμπειρία του, για το «εξαιρετικά ειδεχθές έγκλημα» που διαπράχτηκε στην Ελλάδα δήλωνε ο σερίφης του Νόμου και της τάξης: «τέτοιας βαρβαρότητας έγκλημα σπάνια συναντάμε στην ελληνική κοινωνία». Αμέσως μετά, χρησιμοποίησε αυτή τη δολοφονία, όπως και τις άλλες που έγιναν μέρα μεσημέρι στο κέντρο της Αθήνας, φτάνοντας στην προσφιλή του κατάληξη να στοχοποιήσει τον ΣΥΡΙΖΑ που άφησε δήθεν ελεύθερους αδίστακτους εγκληματίες! Από κοντά και η πρόεδρος των Ενωσης Ελληνων Εισαγγελέων Αννα Ζαΐρη, όπως και ο συνδικαλιστής της ΕΛ.ΑΣ. Μπαλάσκας, που εκ των υστέρων κατηγόρησε τον πιλότο για βλακεία στον τρόπο που το χειρίστηκε! Δυστυχώς, παρά τη μεγάλη εμπειρία τους, δεν έμαθαν τίποτα από τα δεκάδες, αν όχι εκατοντάδες φρικιαστικά εγκλήματα συζυγοκτονίας που έχουν διαπραχθεί από ελληνικά χέρια και αστυνομικά όπλα που τυχαία εκπυρσοκροτούν στα κεφάλια γυναικών. Η αστυνομία γνώριζε -λέει τώρα- ότι είναι ύποπτος ο πιλότος και τον είχε σε στενή παρακολούθηση. Γνώριζε άραγε λίγες ώρες πριν τον προσαγάγει ότι ετοιμαζόταν ο ίδιος να πει ότι ήταν ο αυτουργός; Με συμβουλές τίνος ομολόγησε ο δράστης; Πώς ο καθρέφτης ξαφνικά μεταμόρφωσε το «αδίστακτο τέρας» σε 32χρονο σύζυγο; Ολα αυτά τα εξήγησαν παρελαύνοντας ξανά στα κανάλια οι γνωστοί ποινικολόγοι, οι δημοσιολόγοι και οι ένστολοι που λίγες μέρες πριν ανέλυαν το προφίλ των Αλβανών δραστών. Ατέλειωτες ώρες με τους συνηγόρους του Μπάμπη, μέχρι και ρεπορτάζ για το πώς περνάει στις φυλακές. Κι όλα αυτά μαζί με μια συνεχιζόμενη εξευτελιστική κλειδαρότρυπα για το θύμα. Η νομική επιστήμη κλήθηκε να ψυχολογήσει τον δράστη λες και δεν έχει ξαναζήσει τόσες φορές ακριβώς τα ίδια εγκλήματα από ακριβώς τους ίδιους συζυγοκτόνους «ζηλόφθονες και εν βρασμώ ψυχής» δράστες. Κρύβοντας με μισαλλόδοξα και ξενοφοβικά πανιά τούς καθρέφτες, όπως συνηθίζεται την περίοδο του πένθους, η ελληνική κοινή γνώμη καθησυχάστηκε και βυθίστηκε ανενόχλητη να παρακολουθεί το προφίλ του δολοφόνου και τον «πόνο» του για το αγαπημένο του κοριτσάκι, που χάρη στον Νόμο Τσιάρα θα μπορεί ο ίδιος, μέχρι να καταδικαστεί, να διεκδικεί κοινή γονική μέριμνα! Ηδη ζητάει να το πάρουν οι παππούδες για όσο χρειαστεί... Κάποιοι θύμισαν, τις ημέρες της «αναζήτησης», την τραγική περίπτωση της Μυρτώς που βασανίζεται καθηλωμένη με δράστη έναν νεαρό Πακιστανό που θέλησε να της κλέψει το κινητό. Οταν το σκηνικό άλλαξε, δεν θυμήθηκαν βέβαια τους «πατριώτες» συζύγους που δολοφόνησαν, τεμάχισαν και έθαψαν τις γυναίκες τους για να κρύψουν το έγκλημα. Ομως όλοι οι παραλληλισμοί είναι άστοχοι, διότι στα Γλυκά Νερά η δολοφονία είχε συστηματική και πλήρη σκηνοθεσία. Ποιος καθρέφτης άραγε τίνος ηθικού αυτουργού οδήγησε τον συζυγοκτόνο να στήσει τη σκηνή του εγκλήματος; Οι δράστες τον έδεσαν, τον φίμωσαν, κακοποίησαν σαδιστικά μπροστά στα μάτια του την Καρολάιν, μπροστά στο κοριτσάκι, σκότωσαν ακόμα και το σκυλί για να ληστέψουν, μιλούσαν σπαστά ελληνικά κ.λπ. Ποιοι άλλοι, λοιπόν, αν όχι αυτοί οι αδίστακτοι βάρβαροι ξένοι, που ήρθαν να μακελέψουν την όμορφη κοινωνία μας, που τρώνε μέχρι και σκυλιά, που σκοτώνουν για ένα κινητό, θα ταίριαζαν καλύτερα στην εικόνα; Και μη σκεφτεί κανένας ότι γίνεται προσπάθεια να αγιοποιηθούν οι μετανάστες. Είναι δεδομένο ότι η γυναικοκτονία και η σεξουαλική κακοποίηση από μέλη της οικογένειας είναι «προϊόν» που παράγει λίγο ή πολύ κάθε χώρα. Και μέσα σε όλα αυτά, τις ίδιες ημέρες που ενισχυόταν ο μύθος περί αλλοδαπών δραστών, ένα δικαστήριο σχεδόν κεκλεισμένων των θυρών καταδίκαζε με βαριές ποινές, χωρίς ελαφρυντικά, χωρίς μάρτυρες και χωρίς αποδείξεις, απελπισμένους εφήβους πρόσφυγες για μια φωτιά στις άθλιες σκηνές της Μόριας. Και μέσα σε όλα αυτά, ένα άλλο δικαστήριο ετοιμάζεται τώρα να καταδικάσει 16 πρόσφυγες για την πυρκαγιά στον καταυλισμό της ΒΙΑΛ στη Μυτιλήνη. Δεκαέξι νεαρούς που πρόλαβε να αναγνωρίσει μέσα σε καπνούς και δακρυγόνα ένας μόνο αστυνομικός! Και μέσα σε όλα αυτά ο υπουργός Δικαιοσύνης ετοιμάζει ακόμα σκληρότερους νόμους με ακόμα μεγαλύτερα ύψη ποινών, με τη βοήθεια δικηγόρων που συχνά οι πετυχημένες υπερασπίστηκες τακτικές τους έχουν οδηγήσει εξαιρετικά πρόωρα ή και εξαρχής εκτός φυλακών πελάτες τους που κατηγορήθηκαν για εμπόριο ναρκωτικών, εγκληματικές οργανώσεις, συζυγοκτονίες, κακοποίηση ανηλίκων, λαθρεμπορία κ.λπ. Αυτοί οι ίδιοι αντιλαμβάνονται το ψέμα τού «όσο περισσότερο μέσα στη φυλακή τόσο καλύτερα για την κοινωνία», αυτοί οι ίδιοι ζητούν επιείκεια στα δικαστήρια και τώρα αυτοί οι ίδιοι ετοιμάζονται να συντάξουν ένα νέο εγχειρίδιο κακής νομοθέτησης."" ""Τα Γλυκά Νερά και τα πικρά απόνερα"" ""2022-01-08 16:37:03.454814""",87,Γυναικοκτονία,1,116,2022-01-10T11:27:58.908121Z,2022-01-10T11:27:58.908156Z,13.317
"""Δεν είναι να πεις έστω και μισή αλήθεια στη χώρα της φαιδράς πορτοκαλέας και των συναφών εσπεριδοειδών και πέφτουν λυτοί και δεμένοι να σε φάνε ζωντανό· σε κατασπαράζουν αυθωρεί οι πονηροί. Πρόσφατο παράδειγμα ο Σταύρος Μπαλάσκας. Τα αυτονόητα τόλμησε να επισημάνει ο χριστιανός και τον έκραξαν ώς κι οι αχάριστοι τους οποίους εκπροσωπεί επαξίως συνδικαλιστικά κάθε τρεις και λίγο στα πάνελ των καναλιών. Χαρακτήρισε «βλάκα» τον συζυγοκτόνο των Γλυκών Νερών επειδή προσπάθησε να θολώσει τα νερά προτού πιαστεί στα δίχτυα που εξύφανε ο διεστραμμένος του νους. Ραμφίζει το κοινό αίσθημα προκαλώντας πάνδημο αποτροπιασμό η κυνική αποστροφή Μπαλάσκα, όστις επικρίνει τον δράστη για την εκ των υστέρων σκηνοθεσία της ανύπαρκτης ληστείας, ισχυριζόμενος ότι αν ομολογούσε εξαρχής στις Αρχές θα δεχόταν ελαφρύτερο τον πέλεκυ του Κακουργιοδικείου. Μοιάζει να ενοχλήθηκε περισσότερο από τους μετέπειτα ερασιτεχνικούς του χειρισμούς, παρά γι’ αυτό καθαυτό το ειδεχθές έγκλημα, παρέχοντας ταυτοχρόνως χρήσιμες συμβουλές προς υποψήφιους δολοφόνους ώστε να τυγχάνουν ευνοϊκής ποινικής μεταχείρισης στο δικαστήριο. Αν έπαιρνε αμέσως στο τηλέφωνο την αστυνομία, υποστήριξε, δεν θα πήγαινε ούτε τέσσερα χρόνια φυλακή. Ιδού λέξη προς λέξη η σχετική δήλωσή του: «Αν έλεγε πως ήταν ατυχές γεγονός, ότι τα ’χασε και τρελάθηκε και σκότωσε τη γυναίκα του μέσα στον θυμό του, θα πήγαινε με το “εν βρασμώ ψυχής” σε οικογενειακό καβγά και θα φυλακιζόταν λίγα χρόνια με πρότερο έντιμο βίο και άλλες τέσσερις χιλιάδες τέτοια πράγματα. Είναι νέο παιδί, θα ’ταν “έξω” προτού καν φτάσει τα σαράντα». Μακάριοι οι έχοντες μες στη λαβή του πιστολιού τους τον γεμιστήρα με τα πάσης φύσεως ελαφρυντικά. Σκοτώνουν βράδυ κι ώς το πρωί τη βγάζουν λάδι. Ο Σταύρος Μπ. το ξέρει από πρώτο χέρι. Καθότι αφθονούν τα επίλεκτα μέλη των σωμάτων ασφαλείας που τον εκλέγουν στη διοίκηση της ΠΟΑΣΥ, τα φονικά υπηρεσιακά των οποίων ξεπαστρεύουν κάθε τόσο κι από μια ανεπιθύμητη σύζυγο. Τα όπλα τους εκπυρσοκροτούν όλως τυχαίως και κατά σατανική σύμπτωση πετυχαίνουν στο δοξαπατρί την ταλαίπωρη νοικοκυρά που εκείνη την ώρα ξεσκονίζει ανυποψίαστη το σερβάν φάτσα φόρα στο στόμιο της κάννης. Ατύχημα δηλώνουν συντετριμμένοι και, καθώς δεν υπάρχουν άλλοι αυτόπτες, η μαρτυρία τους γίνεται αναντιρρήτως δεκτή. Τα όργανα της τάξεως, βλέπεις, χαίρουν του προνομίου να θεωρούνται αδιαμφισβήτητοι οι ισχυρισμοί τους στα δικαστήρια. Φιλοξενούνται κάνα δυο νύχτες στο κρατητήριο, αφήνονται προσωρινά –ουδέν μονιμότερον– ελεύθεροι από τον ανακριτή, κηρύσσονται ένοχοι για τα μάτια του κόσμου, τρώνε κάτι λίγα χρονάκια με ισόβια αναστολή για ανθρωποκτονία εξ αμελείας και ούτε γάτα ούτε ζημιά. Ο περί ου ο λόγος Μπαλάσκας θα ’χει παρακολουθήσει κάμποσες παρόμοιες δίκες κι ίσως γι’ αυτό βιάστηκε να αποφυλακίσει τον ψυχρό φονιά, που νόμισε πως τα τερατώδη και εύπεπτα ψέματά του θα γίνονται πιστευτά εσαεί."" ""Πρότερος βίος"" ""2022-01-08 16:37:03.454814""",86,Γυναικοκτονία,1,115,2022-01-10T11:27:45.332133Z,2022-01-10T11:27:45.332170Z,10.787
"""Από πολυοργανική ανεπάρκεια, την οποία προκάλεσε σηπτικό σοκ, προήλθε, σύμφωνα με τα μέχρι στιγμής ευρήματα της ιατροδικαστικής έρευνας, ο θάνατος της 14χρονης από την Επανωμή Θεσσαλονίκης. Η έφηβη είχε υποβληθεί την περασμένη Τρίτη σε χειρουργική επέμβαση τοποθέτησης γαστρικού δακτυλίου, επειδή είχε παραπάνω κιλά, άλλα μετά το χειρουργείο εκδηλώθηκαν επιπλοκές που της στοίχισαν τη ζωή. Ο πατέρας της, που είναι ιερέας, καταγγέλλει ιατρικό λάθος και έχει ήδη υποβάλει μήνυση για ανθρωποκτονία από αμέλεια κατά του ιδιώτη γιατρού που τη χειρούργησε σε ιδιωτική κλινική. Κατόπιν της μήνυσης διενεργήθηκε, σήμερα το πρωί, νεκροψία- νεκροτομή, στην οποία παραστάθηκε από πλευράς μηνυτή τεχνικός συμβούλους. Σύμφωνα με όσα ανέφερε ο τραγικός πατέρας, η νεαρή μαθήτρια ήθελε να αδυνατίσει διότι υπήρξε θύμα bullying στο σχολικό της περιβάλλον για τα επιπλέον κιλά της. Η εξόδιος ακολουθία της 14χρονης ψάλλεται αυτήν την ώρα, στον Ιερό Ναό Κοιμήσεως Θεοτόκου Επανωμής."" ""Σηπτικό σοκ που επέφερε πολυοργανική ανεπάρκεια η αιτία θανάτου της 14χρονης"" ""2022-01-08 16:37:03.454814""",85,Ανθρωποκτονία,1,114,2022-01-10T11:27:34.312938Z,2022-01-10T11:27:34.312972Z,8.837
"""Χωρίς να χαμηλώσει λεπτό, όχι το κεφάλι του, αλλά ούτε το βλέμμα του, χωρίς να επισπεύσει τα βήματά του, με ψυχρότητα και απάθεια ο συζυγοκτόνος Μπάμπης Αναγνωστόπουλος πέρασε για δεύτερη φορά χθες την είσοδο της Ευελπίδων. Και όταν, ύστερα από δέκα ώρες, ανακριτής και εισαγγελέας αποφάσισαν ομόφωνα την προφυλάκισή του, δεν άλλαξε ύφος. Μόνο αναζήτησε με το βλέμμα του τους δημοσιογράφους, όπως έκανε όλες τις τελευταίες μέρες, και είπε τρεις λέξεις: «Μια μεγάλη συγγνώμη». Ούτε η συγγνώμη του ούτε οι υπερασπιστικοί ισχυρισμοί του έπεισαν τη Δικαιοσύνη και ο καθ’ ομολογίαν δολοφόνος της 20χρονης συζύγου του, Καρολάιν, θα μείνει στη φυλακή μέχρι να δικαστεί από Μικτό Ορκωτό Δικαστήριο για ανθρωποκτονία από πρόθεση τελεσθείσα σε ήρεμη ψυχική κατάσταση και κακοποίηση ζώου. Στη δίκη του θα έχει αντιμέτωπη την κοινωνία, αφού από τους επτά δικαστές που θα τον δικάσουν, οι τέσσερις θα είναι λαϊκοί, δηλαδή δεν θα προέρχονται από το δικαστικό σώμα αλλά από τον λαό, τον οποίο τόση προσπάθεια κατέβαλε επί 37 μέρες να ξεγελάσει. Ανακριτής και εισαγγελέας έκριναν ότι είναι ύποπτος φυγής λόγω του επαγγέλματός του (πιλότος) και ύποπτος τέλεσης νέων αδικημάτων, όπως η εξαφάνιση στοιχείων της δολοφονίας (το έχει ήδη κάνει μία φορά) και έτσι χθες βράδυ μεταφέρθηκε στις ανδρικές φυλακές Κορυδαλλού. Συγκεκριμένα, οδηγήθηκε στην ΣΤ’ Πτέρυγα προκειμένου να μην τεθεί σε κίνδυνο η σωματική ακεραιότητά του καθώς εκεί δεν υπάρχουν υπόδικοι για βίαια εγκλήματα όπως αυτό που διέπραξε ο ίδιος, ενώ μεταξύ άλλων κρατούνται ο Μένιος Φουρθιώτης και ο Δημήτρης Κουτσολιούτσος (Folli Follie). To κελί θα το μοιράζεται με άλλους τρεις κρατούμενους: έναν πρώην σωφρονιστικό υπάλληλο κατηγορούμενο για ναρκωτικά, έναν υπόδικο για λαθρεμπόριο και ακόμη έναν κατηγορούμενο για υποθέσεις ναρκωτικών. Την ώρα της μεταγωγής του στην Ευελπίδων χθες το πρωί γυναικείες και φεμινιστικές οργανώσεις κρατούσαν πανό που έγραφε «Μας σκοτώνουν. Καμία λιγότερη», ενώ πολίτες που βρίσκονταν εντός των δικαστηρίων τού φώναζαν: «Κτήνος! Κτήνος! Τέρας. Να σαπίσεις στη φυλακή». Εκείνος παρέμεινε αμίλητος και ανέκφραστος μέσα στο λευκό αλεξίσφαιρο γιλέκο του, περικυκλωμένος από πάνοπλους αστυνομικούς. Σύμφωνα με πληροφορίες, πριν απολογηθεί είπε στους αστυνομικούς: «Aντε να τελειώνουμε, να μπω φυλακή και να ασχοληθώ με το παιδί και την ανατροφή του από δω και πέρα». Ωστόσο, ο δικηγόρος Θανάσης Χαρμάνης κατέθεσε χθες στον ανακριτή δήλωση πολιτικής αγωγής εκ μέρους της οικογένειας του θύματος και γνωστοποίησε ότι οι γονείς της Καρολάιν επιθυμούν να αναλάβουν την ανατροφή της μικρής Λυδίας στην Αλόννησο. «Αντιλαμβάνεστε τη θέση της μητέρας που αγκάλιαζε τα χέρια που έκοψαν την ανάσα της κόρης της», δήλωσε ο δικηγόρος και πρόσθεσε ότι το νησί των Σποράδων είναι εξαιρετικό περιβάλλον για να μεγαλώσει το παιδί. Ανέφερε, επίσης, ότι παππούδες και γιαγιάδες είναι σε συνεννόηση με γνώμονα το καλό του παιδιού. Είναι το παιδί που άθελά του χρησιμοποιήθηκε από τον δολοφόνο όταν εκείνος επιχειρούσε να ξεγελάσει τις αρχές και την κοινή γνώμη. Και χθες το επικαλέστηκε ξανά θέλοντας να πείσει τον ανακριτή ότι δεν ήταν προμελετημένο το έγκλημά του αλλά εν βρασμώ, σε μια προσπάθεια να πετύχει πιο ευνοϊκή ποινική μεταχείριση. Ισχυρίστηκε, λοιπόν, ότι δεν ήθελε να τη σκοτώσει αλλά θόλωσε όταν εκείνη χτύπησε το μωρό και ύστερα την πίεζε στο κεφάλι για να τον ακούσει και να μιλήσουν. Μόνο που η ιατροδικαστική έκθεση δείχνει ότι το θύμα κοιμόταν λίγο πριν πεθάνει και σύμφωνα με τη δικογραφία, ο δράστης φρόντισε να αφαιρέσει την κάρτα SIM από την κάμερα της μεζονέτας δυόμισι ώρες πριν από το έγκλημα. Αυτό ο δράστης το αρνείται και υπέβαλε στον ανακριτή αίτημα διενέργειας πραγματογνωμοσύνης στην κάμερα προκειμένου να διαπιστωθεί η ακριβής ώρα που αφαιρέθηκε η κάρτα μνήμης. Το δεύτερο αίτημά του ήταν να κληθούν μάρτυρες από το οικογενειακό και φιλικό περιβάλλον του προκειμένου να περιγράψουν τη σχέση του με την Καρολάιν. Ηχηρή ήταν η παραίτηση του δικηγόρου Βασίλη Σπύρου από την υπεράσπιση του συζυγοκτόνου καθώς έγινε μόλις δύο ώρες πριν από τη χθεσινή απολογία. Ο δικηγόρος επικαλέστηκε προσωπικούς λόγους, αλλά λίγο αργότερα ο συνάδελφός του Αλέξανδρος Παπαϊωαννίδης έλεγε ότι την απόφαση για την απομάκρυνσή του πήρε ο Μπάμπης Αναγνωστόπουλος. Μέχρι την ολοκλήρωση της κύριας ανάκρισης και την έναρξη της δίκης, ενώπιον των δικαστικών αρχών θα τεθεί οποιοδήποτε νέο στοιχείο για το αποτρόπαιο έγκλημα που δεν μπορεί να δικαιολογηθεί από τους ισχυρισμούς του ανέκφραστου πιλότου. Στο απολογητικό υπόμνημά του ο συζυγοκτόνος επιχείρησε να ενοχοποιήσει το θύμα κάνοντας λόγο για «επιθετικές εξάρσεις και ξεσπάσματα» απέναντί του. Δήλωσε, επίσης, μετανιωμένος και επέμεινε ότι δεν είχε προσχεδιάσει το έγκλημα. Παρέλειψε, ωστόσο, να κάνει οποιαδήποτε αναφορά στα στοιχεία της δικογραφίας που καταδεικνύουν προπαρασκευαστικές πράξεις και δεν αφιέρωσε ούτε μία λέξη στο θέατρο που έπαιζε για περισσότερο από ένα μήνα. Εντύπωση προκαλεί ότι μετά από όλη αυτή τη συμπεριφορά ζήτησε να μην προφυλακιστεί, ισχυριζόμενος ότι «απουσιάζουν οι ενδείξεις ενοχής μου για τα αδικήματα που κατηγορούμαι» και προσθέτοντας: «Ουδεμία προπαρασκευαστική ενέργεια έχω πράξει για να διευκολύνω τη φυγή μου, αλλά αντιθέτως οποτεδήποτε εκλήθην από τις Αρχές παρουσιάστηκα αυτοβούλως και αμέσως χωρίς να δημιουργήσω το παραμικρό πρόβλημα ή να παρακωλύσω την ποινική διαδικασία». Μόνο που, όταν παρουσιαζόταν αυτοβούλως στις αστυνομικές αρχές, ισχυριζόταν ότι ήταν θύμα ληστείας..."" ""Αμετανόητος ο δολοφόνος"" ""2022-01-08 16:37:03.454814""",84,Γυναικοκτονία,1,113,2022-01-10T11:27:25.196949Z,2022-01-10T11:27:25.196983Z,9.093
"""Αντιδήμαρχος και επόπτης έργων της Καλαμαριάς καταδικάστηκαν χθες από το Τριμελές Πλημμελειοδικείο Θεσσαλονίκης για τον θάνατο 71χρονου εργάτη που παρείχε κοινωφελή εργασία στην κοπή δέντρων! Το δικαστήριο τους επέβαλε ποινές φυλάκισης 12 και 18 μηνών αντίστοιχα για ανθρωποκτονία από συγκλίνουσα αμέλεια κατά παραυτουργία. Το τραγικό περιστατικό σημειώθηκε το 2017 και υπεύθυνοι θεωρήθηκαν και κατηγορήθηκαν ο τότε αντιδήμαρχος Καθαριότητας, Πρασίνου και Ανακύκλωσης του δήμου και ο επόπτης εργασιών που ήταν παρών στο εργατικό ατύχημα. Μάλιστα, το δέντρο που καταπλάκωσε τον άτυχο εργάτη δεν βρισκόταν σε κάποιο πάρκο ή δενδροστοιχία του δήμου αλλά... σε ιδιωτική αυλή! Από την ακροαματική διαδικασία προέκυψε ότι μια γυναίκα καλούσε συνεχώς τον δήμο για την κλάδευση του δέντρου και τελικά ο δήμος ανταποκρίθηκε, παρότι δεν ήταν στην ευθύνη του. Φαίνεται, σύμφωνα με τις καταθέσεις αλλά και τις απολογίες των κατηγορουμένων, πως δεν υπολογίστηκε σωστά το βάρος του δέντρου, που είχε αυξηθεί λόγω της υγρασίας, με τραγικό αποτέλεσμα. Πέφτοντας χτύπησε στο κεφάλι τον 71χρονο τραυματίζοντάς τον θανάσιμα. Χαρακτηριστική ήταν η αγόρευση του εισαγγελέα της έδρας που τόνισε πως ό,τι έγινε, έγινε για «λόγους εξυπηρέτησης». Σημείωσε επίσης πως ενώ πρόκειται για δουλειά που απαιτεί εμπειρία, αυτή ανατέθηκε σε ένα συνεργείο «ανειδίκευτο και μάλιστα σε έναν άνθρωπο 71 χρόνων που εκτελούσε κοινωφελή εργασία». Στους καταδικασθέντες αναγνωρίστηκε το ελαφρυντικό του προτέρου εντίμου βίου, τους χορηγήθηκε δικαίωμα έφεσης με αναστολή και αφέθηκαν ελεύθεροι."" ""Καταδικάστηκαν αντιδήμαρχος και επόπτης έργων της Καλαμαριάς"" ""2022-01-08 16:37:03.454814""",83,Ανθρωποκτονία,1,112,2022-01-10T11:27:15.863072Z,2022-01-10T11:27:15.863107Z,8.487
"""Συνοδευόμενος από τον δικηγόρο του Αλέξη Κούγια, παραδόθηκε το πρωί στις Αρχές της Ζακύνθου ο εφοπλιστής σε βάρος του οποίου είχε εκδοθεί ένταλμα σύλληψης για εμπλοκή στη δολοφονία της 37χρονης Χριστίνας Κλουτσινιώτη, που διαπράχθηκε τον Ιούνιο του 2020 στην τοποθεσία Λιθακιά του νησιού και την απόπειρα ανθρωποκτονίας του 53χρονου συζύγου της, επιχειρηματία Ντίμη Κορφιάτη. Ο εφοπλιστής ήταν μεταξύ των ατόμων που αναφέρονταν στην πολυσέλιδη δικογραφία, καθώς, όπως τονιζόταν, σκάφος του εμπλέκεται στη δολοφονία. Με βάση το ένταλμα, κατηγορείται για απλή συνέργεια σε ανθρωποκτονία. Να θυμίσουμε ότι ο 53χρονος σύζυγος της 37χρονης δολοφονήθηκε, πριν από ένα μήνα, επίσης στη Ζάκυνθο. Όπως έχει γράψει η «Εφ.Συν.», ο επιχειρηματίας, που δολοφονήθηκε με 19 σφαίρες από Καλάσνικοφ, τον περασμένο Μάιο, είχε καταθέσει τον Δεκέμβριο του 2020 μηνυτήρια αναφορά στην οποία κατονόμαζε οκτώ άτομα που θεωρούσε άμεσα ή έμμεσα σχετιζόμενα με τη σε βάρος του προηγούμενη επίθεση"" ""Παραδόθηκε ο καταζητούμενος εφοπλιστής στη Ζάκυνθο"" ""2022-01-08 16:37:03.454814""",82,Ανθρωποκτονία,1,111,2022-01-10T11:27:07.141961Z,2022-01-10T11:27:07.141994Z,25.103
"""Ερώτηση για τις ενέργειες του υπουργείου Δικαιοσύνης «προκειμένου να αναζητηθούν ευθύνες για το διαρραγέν απόρρητο της δικογραφίας του εγκλήματος της ανθρωποκτονίας στα Γλυκά Νερά» κατέθεσαν 31 βουλευτές του ΣΥΡΙΖΑ-ΠΣ, με πρωτοβουλία του βουλευτή Κέρκυρας Αλέξανδρου Αυλωνίτη και του τομεάρχη Δικαιοσύνης Θεόφιλου Ξανθόπουλου. Όπως αναφέρουν στην ερώτησή τους, «προκαλεί αποτροπιασμό σε κάποιον, που θέλει να σέβεται στοιχειωδώς τον εαυτό του, να βλέπει και να διαβάζει από δημοσιογράφους της “μαύρης” δημοσιογραφίας ολόκληρα αποσπάσματα από την ποινική δικογραφία και κυρίως τις λεπτομέρειες της ζωής του ζευγαριού των Γλυκών Νερών, που δεν έχουν σχέση με την οφειλόμενη ενημέρωση που πρέπει να παρέχουν». Αναρωτιούνται μάλιστα για «πώς διέρρευσαν τα έγγραφα αυτά, ακόμη και το ημερολόγιο του θύματος; Ποιος τα έδωσε στη δημοσιότητα;» και σημειώνουν ότι «ο αξιωματικός της Ελληνικής Αστυνομίας (προανακριτικός υπάλληλος) που διενήργησε την προανάκριση όφειλε να προστατεύσει το απόρρητο της όλης διαδικασίας και να μη διαρρεύσει απολύτως τίποτα. Όταν η υπόθεση διαβιβάζεται από αυτόν στον αρμόδιο εισαγγελέα για την άσκηση ή μη της ποινικής διώξεως και μετά από τον εισαγγελέα στον τακτικό ανακριτή, την ευθύνη της διαφύλαξης του απορρήτου των συλλεγέντων εγγράφων και στοιχείων την έχουν πλέον αποκλειστικά αυτοί και οι γραμματείς τους. Κανένας άλλος δεν μπορεί να έχει πρόσβαση». Σύμφωνα με τους βουλευτές του ΣΥΡΙΖΑ-ΠΣ «τα άτομα που είχαν πρόσβαση στη δικογραφία είναι απολύτως γνωστά και απολύτως γνωστός φυσικά είναι και ο δικηγόρος υπεράσπισης του φερομένου ως δράστη από την ημέρα λήψεως της δικογραφίας για να ασκήσει το υπερασπιστικό του έργο, δηλαδή από την ημέρα που ο πελάτης του έλαβε την ιδιότητα του ύποπτου η του κατηγορουμένου. Τελικά όμως και πάλι», προσθέτουν, «τα έγγραφα της δικογραφίας βρίσκονται σε χέρια δημοσιογράφων, συνδικαλιστών και γενικά ατόμων που καμία εργασία δεν έχουν με την υπόθεση και μοναδικός στόχος είναι να σοκάρουν την κοινή γνώμη και να ικανοποιήσουν την αδηφάγα περιέργειά τους». Οι 31 βουλευτές του ΣΥΡΙΖΑ-ΠΣ ζητούν να «ερευνηθούν οι ενδεχόμενες “διαρροές” των εγγράφων και να γίνουν οι απαραίτητες ενέργειες κατά παντός υπευθύνου που δι' ενεργειών ή παραλείψεών του διέρρευσαν στον Τύπο στοιχεία της δικογραφίας του εγκλήματος των Γλυκών Νερών. Επιπλέον πρέπει διερευνηθεί αν η δημοσιοποίηση των στοιχείων μέσω του Τύπου είναι ποινικά αξιόλογη πράξη και πώς έλαβαν τα στοιχεία αυτά τα ΜΜΕ», υπό την απόλυτη, φυσικά προϋπόθεση να μη θιγεί, όπως αναφέρουν, το συνταγματικά κατοχυρωμένο δικαίωμα της ελευθεροτυπίας, όπως πρέπει αυτό να ασκείται μέσα στο θεσμικό πλαίσιο. Συγκεκριμένα, ερωτούν τον αρμόδιο υπουργό Δικαιοσύνης: 1. Σε ποιες ενέργειες προτίθεται να προβεί το υπουργείο Δικαιοσύνης προκειμένου να αναζητηθούν ευθύνες για το διαρραγέν απόρρητο τους δικογραφίας του εγκλήματος της ανθρωποκτονίας στα Γλυκά Νερά; 2.Σκοπεύετε να λάβετε πρωτοβουλίες προκειμένου να προστατευθεί το απόρρητο των δικογραφιών από τους μη έχοντες έννομο συμφέρον με την εκάστοτε δικογραφία;"" ""Βουλή: Ερώτηση ΣΥΡΙΖΑ-Π.Σ. για τη διαρροή στοιχείων δικογραφίας για τη γυναικοκτονία των Γλυκών Νερών"" ""2022-01-08 16:37:03.454814""",81,Γυναικοκτονία,1,110,2022-01-10T11:26:41.775333Z,2022-01-10T11:26:41.775372Z,14.757
"""Το Συμβούλιο Πλημμελειοδικών Θεσσαλονίκης έκανε δεκτή την εισήγηση του Εισαγγελέα για την υπόθεση του θανάτου του 26χρονου οπαδού, Τόσκο Μποζατζίσκι και με βούλευμα παρέπεμψε σε δίκη στο Μικτό Ορκωτό Δικαστήριο τους οκτώ κατηγορούμενους, επτά άνδρες και μια γυναίκα. Τους αποδίδονται, κατά περίπτωση, βαρύτατες κακουργηματικές πράξεις. Μεταξύ των κατηγορουμένων είναι η 27χρονη οδηγός του μοιραίου αυτοκινήτου που χτύπησε θανάσιμα τον 26χρονο Βούλγαρο και ο 49χρονος φίλος της, οι οποίοι είναι ήδη προφυλακισμένοι για την υπόθεση.  Οι δικαστές του Συμβουλίου αποδίδουν στην 27χρονη οδηγό την κατηγορία της ανθρωποκτονίας με ενδεχόμενο δόλο, ενώ, στον 49χρονο φίλο της που φέρεται να οργάνωσε την επίθεση, ηθική αυτουργία και βαριά σκοπούμενη σωματική βλάβη. Για τα υπόλοιπα έξι πρόσωπα που εμπλέκονται ότι συμμετείχαν στην επίθεση, η παραπομπή αφορά σε βαριά σκοπούμενη σωματική βλάβη και συνέργεια στην ίδια πράξη, όπως επίσης και μια σειρά από πλημμελήματα."" ""Σε δίκη οι οκτώ κατηγορούμενοι στην υπόθεση Τόσκο"" ""2022-01-08 16:37:03.454814""",80,Ανθρωποκτονία,1,109,2022-01-10T11:26:26.776455Z,2022-01-10T11:26:26.776497Z,12.679
"""Σε φυλάκιση τριών ετών με αναστολή είχε καταδικαστεί το 2012 ο γιατρός που χειρούργησε τη 14χρονη από την Επανωμή, η οποία πέθανε λίγες μέρες αργότερα από πολυοργανική ανεπάρκεια μετά από σηπτικό σοκ. Η αμετάκλητη καταδίκη αφορούσε στον θάνατο μίας 41χρονης, μετά από επέμβαση και πάλι για τοποθέτηση γαστρικού δακτυλίου, επίσης στη Θεσσαλονίκη.  Την αποκάλυψη κάνει τοπική ιστοσελίδα, ενώ για τον ίδιο γιατρό εκκρεμεί δίκη το φθινόπωρο για τον θάνατο ενός 24χρονου από την Κεραμωτή Καβάλας, μετά από ίδιο χειρουργείο.  Την ποινή στο δικαστήριο του 2012 επέβαλε το Τριμελές Εφετείο Θεσσαλονίκης, κρίνοντας τον συγκεκριμένο γιατρό και άλλον ένα συνάδελφό του ένοχους για ανθρωποκτονία από αμέλεια της 41χρονης, η οποία είχε αποφασίσει να προχωρήσει στην επέμβαση τον Απρίλιο του 2005, για να απαλλαγεί από τα περιττά κιλά, καθώς ο γιατρός την είχε διαβεβαιώσει ότι επρόκειτο για μία απλή επέμβαση και τέσσερις μέρες μετά θα μπορούσε να επιστρέψει στην εργασία της. Έτσι υποβλήθηκε σε γνωστό ιατρικό κέντρο της Θεσσαλονίκης σε λαπαροσκοπική τοποθέτηση γαστρικού δακτυλίου και κοιλιοπλαστική. Ωστόσο, όπως απεφάνθη το δικαστήριο, παρά το γεγονός ότι οι γιατροί όφειλαν να παρακολουθούν τη μετεγχειρητική της κατάσταση, δεν έδειξαν τη δέουσα προσοχή, αμέλησαν και δεν αντιμετώπισαν έγκαιρα τα σοβαρά συμπτώματα που παρουσίασε, με αποτέλεσμα, λίγες ημέρες αργότερα, η ασθενής να υποστεί μαζική πνευμονική εμβολή και να πεθάνει."" ""Αμετάκλητη καταδίκη για ιατρικό λάθος είχε ο γιατρός που χειρούργησε τη 14χρονη"" ""2022-01-08 16:37:03.454814""",79,Ανθρωποκτονία,1,108,2022-01-10T11:26:13.853731Z,2022-01-10T11:26:13.853764Z,17.618
"""Τα τελευταία χρόνια οι σχετικές έρευνες όσο και οι υπεύθυνες κρατικές υπηρεσίες σε όλο τον κόσμο καταγράφουν απανωτά επεισόδια «γυναικοκτονίας», των οποίων δράστης είναι είτε ο σύζυγος είτε ο ερωτικός σύντροφος του θύματος. Χαρακτηριστικό παράδειγμα η περίπτωση της δολοφονίας της Ρίβα Στέενκαμπ από τον σύντροφό της, διάσημο Νοτιοαφρικανό Παραολυμπιονίκη, Οσκαρ Πιστόριους, ο οποίος πιθανά δεν θα περάσει ούτε μια μέρα στη φυλακή, δεδομένου ότι το δικαστήριο τον καταδίκασε για «ανθρωποκτονία εξ αμελείας». Στόχος του σημερινού άρθρου μας είναι να διερευνήσει τα πολλαπλά αίτια αυτού του εγκλήματος −αίτια που, όπως θα δούμε, είναι βιοψυχολογικά αλλά και κοινωνικοοικονομικά− και, ενδεχομένως, να συμβάλει ώστε τα θύματα της ανείπωτης ανδρικής βίας να σπάσουν επιτέλους τη σιωπή που τους έχει επιβληθεί από τα πιο «αγαπημένα» τους πρόσωπα.       Ολο και περισσότερες επιστημονικές μελέτες περιγράφουν τη γυναικοκτονία ως ένα «νέο» εγκληματολογικό και ανθρωπολογικό φαινόμενο που αφορά τις πιο ακραίες εκδηλώσεις σεξιστικής βίας από μέρους των ανδρών σε βάρος των γυναικών, οι οποίες δολοφονήθηκαν επειδή παραβίασαν τον δήθεν προκαθορισμένο –βιολογικά και κοινωνικά– ρόλο τους ως... γυναίκες. Οι γυναίκες είναι δύο φορές θύματα της οικονομικής κρίσης και των μνημονίων: όχι μόνο στερούνται τη δυνατότητα της εργασίας, αλλά υφίστανται και την ψυχοσωματική βία των ανδρών τους. Στην οικονομικά καταρρέουσα Ευρώπη, και ειδικότερα στην Ελλάδα των μνημονίων, είναι επιτακτική ανάγκη να σπάσουμε την κοινωνική απομόνωση και την υποκριτική σιωπή που καλύπτει αυτήν τη διττή κακοποίηση των γυναικών. Στον 21ο αιώνα, παρά τη συστηματική παιδαγωγική προπαγάνδα υπέρ της βιολογικής, κοινωνικής και εργασιακής ισότητας των δύο φύλων και παρά τις κατακτήσεις του φεμινιστικού κινήματος, υπάρχουν ακόμα πολλοί άνδρες (κατά τα άλλα προοδευτικοί και μορφωμένοι!) οι οποίοι στις ερωτικές και οικογενειακές σχέσεις τους συμπεριφέρονται σαν τους παππούδες τους. Τα τελευταία χρόνια οι σχετικές έρευνες όσο και οι υπεύθυνες κρατικές υπηρεσίες σε όλο τον κόσμο καταγράφουν απανωτά επεισόδια «γυναικοκτονίας», των οποίων δράστης είναι είτε ο σύζυγος είτε ο ερωτικός σύντροφος του θύματος. Χαρακτηριστικό παράδειγμα η περίπτωση της δολοφονίας της Ρίβα Στέενκαμπ από τον σύντροφό της, διάσημο Νοτιοαφρικανό παραολυμπιονίκη, Οσκαρ Πιστόριους, ο οποίος πιθανά δεν θα περάσει ούτε μία μέρα στη φυλακή, δεδομένου ότι το δικαστήριο τον καταδίκασε για «ανθρωποκτονία εξ αμελείας». Στόχος του σημερινού άρθρου μας είναι να διερευνήσει τα πολλαπλά αίτια αυτού του εγκλήματος −αίτια που, όπως θα δούμε, είναι βιοψυχολογικά αλλά και κοινωνικοοικονομικά− και, ενδεχομένως, να συμβάλει ώστε τα θύματα της ανείπωτης ανδρικής βίας να σπάσουν επιτέλους τη σιωπή που τους έχει επιβληθεί από τα πιο «αγαπημένα» τους πρόσωπα. Καθημερινά διαβάζουμε στον Τύπο για τα πιο αποκρουστικά εγκλήματα: βιασμούς γυναικών, κακοποίηση παιδιών στο σχολείο από συμμαθητές τους, δολοφονίες «έκφυλων» ομοφυλοφίλων και «άπιστων» συζύγων, τυφλές και αναίτιες πράξεις καταστολής από τα όργανα της τάξης, τρομοκρατικές ενέργειες με εκατοντάδες αθώα θύματα. Το να αποδίδουμε τέτοιες εγκληματικές πράξεις στην παρακμή των παραδοσιακών ηθικών αξιών ή στην απαξίωση του θεσμού της οικογένειας αποτελεί μια πολύ εύκολη, αλλά, δυστυχώς, ελάχιστα διαφωτιστική αντίδραση, η οποία το μόνο που πετυχαίνει είναι ίσως να μας καθησυχάζει ψυχολογικά: η βίαιη συμπεριφορά αφορά πάντα τους άλλους και ποτέ εμάς τους ίδιους. Δυστυχώς όμως αυτό δεν ισχύει. Και η διερεύνηση νέων και συχνά επαναλαμβανόμενων φαινομένων, όπως είναι οι γυναικοκτονίες (κάποιοι μάλιστα κάνουν λόγο για επιδημία), μας αποκαλύπτει ότι τα πιο ακραία φαινόμενα ενδοοικογενειακής βίας δεν αποτελούν τυχαίες εκδηλώσεις ατομικής παθολογίας αλλά, αντίθετα, τροφοδοτούνται από τις πολιτισμικές ιδεοληψίες και ενισχύονται από τις κοινωνικές παθογένειες. Σύμφωνα, μάλιστα, με μια πρόσφατη έρευνα που διενεργήθηκε στο πλαίσιο μιας πανευρωπαϊκής μελέτης από το Τμήμα Νομικής του Πανεπιστημίου Κύπρου, διαπιστώνεται, για πολλοστή φορά, η σταδιακή αλλά σαφής άνοδος των γυναικοκτονιών από το 2001 μέχρι και τον Αύγουστο του 2014.    Σύμφωνα με μελέτη του Οργανισμού Θεμελιωδών Δικαιωμάτων της Ευρωπαϊκής Ενωσης (European Union Agency for Fundamental Rights ή FRA), μία στις τρεις γυναίκες στις 28 χώρες-μέλη της Ε.Ε. έχει πέσει θύμα σωματικής βίας ή σεξουαλικής επίθεσης. Πράγματι, όπως υπολογίζεται, πάνω από 13 εκατ. γυναίκες έχουν υποστεί τουλάχιστον μία φορά στη ζωή τους κάποιο είδος σωματικής βίας: από αυτές περίπου 3,7 εκατ. έπεσαν θύματα βιασμού ή σεξουαλικής επίθεσης τους τελευταίους 12 μήνες πριν από την ανακοίνωση της μελέτης του Οργανισμού Δικαιωμάτων. Μια άλλη ενδιαφέρουσα διαπίστωση της έρευνας είναι ότι υπάρχουν σημαντικές διαφοροποιήσεις ως προς τη γεωγραφική κατανομή της ανδρικής βίας: 52%, 47% και 46% για τη Δανία, τη Φινλανδία και τη Σουηδία, αντίστοιχα. Αντίθετα, η Πολωνία, η Αυστρία και η Κροατία παρουσιάζουν το χαμηλότερο ποσοστό βίας κατά των γυναικών, περίπου στο 20%. Οσο για τις χώρες της Νότιας Ευρώπης (Ισπανία, Ιταλία και Ελλάδα), η βία κατά των γυναικών ανέρχεται περίπου στο 33%. Ωστόσο αυτές οι «εθνικές» διαφοροποιήσεις στο εσωτερικό της Ε.Ε. αντανακλούν μάλλον διαφορές στη νοοτροπία παρά στη βία: στις σκανδιναβικές χώρες, και γενικότερα στη βόρεια Ευρώπη, οι κακοποιημένες γυναίκες καταγγέλλουν ευκολότερα τη βία που υφίστανται από ό,τι στον Νότο! Οπως, πολύ συνοπτικά, δήλωσε ο Μόρτιν Κιάερουμ, διευθυντής του ευρωπαϊκού οργανισμού που πραγματοποίησε την έρευνα: «Πρόκειται για ένα κοινό κακό σε όλη την Ευρώπη. Οι γυναίκες δεν είναι ασφαλείς ούτε στον δρόμο, ούτε στον χώρο εργασίας τους, και τέλος, δεν είναι ασφαλείς ούτε καν μέσα στο σπίτι τους». Ομως, και στον υπόλοιπο κόσμο τα πράγματα δεν είναι καλύτερα. Σύμφωνα με την έκθεση του Παγκόσμιου Οργανισμού Υγείας (ΠΟΥ) για το 2013, η κύρια αιτία θανάτου των γυναικών ηλικίας από 16 έως 44 ετών είναι, διεθνώς, η δολοφονία από κάποιο οικείο πρόσωπο. Επίσης, όπως διευκρινίζεται στην ίδια έκθεση του ΠΟΥ: «Σε παγκόσμια κλίμακα το 35% των γυναικών έχει υποστεί σωματική και/ή σεξουαλική βία από τον σύντροφό τους ή βία από άλλους εκτός από τον σύντροφό τους. Είναι λοιπόν περισσότερες από μία στις τρεις οι γυναίκες που πέφτουν θύματα σωματικής ή σεξουαλικής βίας. Το γεγονός αυτό θεωρείται ως ένα ακόμη παγκόσμιο πρόβλημα υγείας με διαστάσεις επιδημίας, το οποίο αξιώνει επείγουσα δράση». Πρόκειται, όμως, πράγματι για «επιδημία»; Και μέσω ποιων μηχανισμών ενεργοποιείται; Αυτό το νέο μαζικό φαινόμενο σεξιστικής εγκληματικότητας ήταν γνωστό στους κοινωνικούς ανθρωπολόγους και τους ειδικούς εγκληματολόγους ήδη από τα μέσα της δεκαετίας του 1970, χάρη κυρίως στο πρωτοποριακό έργο της Μεξικανής ανθρωπολόγου Μαρσέλα Λαγκάρντε (Marcela Lagarde), η οποία πρώτη περιέγραψε τις κοινωνικές-πολιτισμικές προϋποθέσεις αυτής της εγκληματικής συμπεριφοράς. Γεγονός διόλου περίεργο, αν αναλογιστεί κανείς ότι, στην ανδροκρατική κοινωνία του Μεξικού, η γυναικοκτονία είναι ένα φαινόμενο καθημερινό, που έχει τρομακτικές διαστάσεις. Πάντως, ο νεολογισμός «γυναικοκτονία» (αγγλιστί femicide) είναι ένας επιστημονικός όρος που έγινε ευρέως γνωστός και υιοθετήθηκε από την εγκληματολογία μετά το 1992, χάρη στο πολύ επιτυχημένο βιβλίο με τίτλο «Femicide: the politics of woman killing», μια συλλογή δοκιμίων που επιμελήθηκαν από κοινού η ακαδημαϊκός Τζιλ Ράντφορντ (Jill Radford) και η εγκληματολόγος Νταϊάνα Ράσελ (Diana E. H. Russell). Σε αυτό το βιβλίο η γυναικοκτονία ορίζεται ρητά ως ένα νέο εγκληματολογικό και ανθρωπολογικό φαινόμενο που αφορά ακραίες εκδηλώσεις βίας από μέρους ενός άνδρα σε βάρος μιας γυναίκας, η οποία υποτίθεται ότι παραβίασε τον κοινωνικά προκαθορισμένο ρόλο της ως... γυναίκας! Ας σημειωθεί ότι ο όρος δεν περιγράφει μόνο τις περιπτώσεις δολοφονίας της νόμιμης συζύγου από τον άνδρα της, αλλά και τη δολοφονία κάθε γυναίκας η οποία, στο πλαίσιο μιας διαπροσωπικής σχέσης, «αθέτησε» τον ρόλο της ως γυναίκας. Εκτός λοιπόν από τη σύζυγο, η πράξη της γυναικοκτονίας μπορεί κάλλιστα να αφορά κάθε γυναίκα με την οποία έχει στενή σχέση ο θύτης: την ερωτική σύντροφο, μια πόρνη, αλλά και την κόρη ή, σπανιότερα, τη μητέρα! Ομως τι ακριβώς έκαναν –ή μάλλον δεν έκαναν– αυτές οι γυναίκες που να αξίζει την ποινή του θανάτου; Πολύ απλά παραβίασαν τον πατροπαράδοτο κανόνα της θηλυκής υποτέλειας στην ανδρική εξουσία: στα μάτια του άνδρα-θύτη το θηλυκό-θήραμά του υποτίθεται ότι έπαψε να συμπεριφέρεται σαν καλή σύζυγος, πιστή ερωμένη, υπάκουη κόρη, αφοσιωμένη μητέρα.      Πώς, όμως, περιγράφεται σήμερα αυτό το σκοτεινό φαινόμενο; Το κυρίαρχο σήμερα «εξηγητικό» μοντέλο είναι ο περίφημος «Tροχός της εξουσίας και του ελέγχου» (Power and control wheel). Το μοντέλο αυτό διαμορφώθηκε πρώτη φορά το 1993 από τη διακεκριμένη Αμερικανίδα κοινωνιολόγο και ακτιβίστρια Ελεν Πενς (Ellen Pence) και τον παιδαγωγό και δημοτικό σύμβουλο Μάικλ Πέιμαρ (Michael Paymar), οι οποίοι ίδρυσαν στην πόλη Ντουλούθ των ΗΠΑ το ομώνυμο πρόγραμμα για την ενδοοικογενειακή βία (Duluth Domestic Abuse Intervention Project). Πρόκειται για την περιγραφή των διαδοχικών σταδίων που συνήθως οδηγούν ορισμένους άνδρες σε βίαια εγκλήματα εις βάρος των γυναικών. Ενας κύκλος λεκτικής, σωματικής και σεξουαλικής βίας που στις πιο ακραίες περιπτώσεις οδηγεί στη γυναικοκτονία. Οι επιμέρους διεργασίες του Τροχού εκδηλώνονται μέσα από τρεις διαδοχικές και συχνά επαναλαμβανόμενες φάσεις: το πρώτο βήμα είναι η μανιώδης προσπάθεια πλήρους ελέγχου της γυναίκας από τον άνδρα. Τυπική αυτού του σταδίου είναι η ενοχοποίηση της γυναίκας-θύματος, η συμπεριφορά της οποίας υποτίθεται ότι προκαλεί τις παράλογες αντιδράσεις του άνδρα. Σε αυτή τη φάση, που μπορεί να διαρκεί μήνες ή χρόνια, η γυναίκα τείνει να υποχωρεί και να καταπνίγει τις δικαιολογημένες αντιδράσεις της, ελπίζοντας ότι με την υποχωρητικότητά της θα καταφέρει να αλλάξει τον βίαιο σύντροφό της. Και ίσως γι’ αυτό ούτε τον εγκαταλείπει ούτε ζητά κάποια εξωτερική βοήθεια από συγγενείς ή από τις αρμόδιες Αρχές. Ακολουθεί η επόμενη φάση της έκρηξης: τα βίαια επεισόδια και η επιθετική συμπεριφορά γίνονται ο κανόνας και οι γυναίκες κάνουν τα πάντα για να τα αποφύγουν. Σε αυτή τη δεύτερη φάση διατηρούν ακόμη την παράλογη και εντελώς αβάσιμη ελπίδα ότι μπορούν να «σώσουν» τον άνδρα τους. Και γι’ αυτό είτε φεύγουν από το σπίτι είτε αποζητούν εξωτερική κάποια βοήθεια. Στο τέλος αυτής της δεύτερης φάσεις υπάρχουν δύο πιθανότητες: είτε αποφασίζουν να χωρίσουν οριστικά, όποτε προκαλούν τις γυναικοκτονικές αντιδράσεις, είτε υποχωρούν και επιστρέφουν στον πρόσκαιρα μεταμελημένο σύντροφό τους για να ξεκινήσουν εκ νέου έναν ακόμη κύκλο στον Τροχό των απελπισμένων και απελπιστικών ανθρώπινων σχέσεων. Αυτό το «εξηγητικό» μοντέλο μάς προσφέρει μια πολύ αφηρημένη και αμιγώς φαινομενολογική περιγραφή της γυναικοκτονίας, η έξαρση της οποίας στις μέρες μας συνδέεται προφανώς με κοινωνικά και οικονομικά αίτια. Πρόκειται δηλαδή για ένα βιοψυχολογικό και πολιτισμικό φαινόμενο που σε περιόδους μεγάλης οικονομικής ύφεσης και κοινωνικής κατάρρευσης ενδέχεται να προσλάβει ακόμη και διαστάσεις «επιδημίας». Παρακολουθώντας κανείς τις ειδήσεις στον Τύπο και την τηλεόραση, διαπιστώνει καθημερινά τη μεγιστοποίηση της ενδοοικογενειακής βίας σε συνθήκες οικονομικής-κοινωνικής κρίσης που εκδηλώνεται και με τη σαφή αύξηση των περιπτώσεων κακοποίησης των πιο αδύναμων κρίκων, των γυναικών και των παιδιών. Στην οικονομικά καταρρέουσα Ευρώπη, και ειδικότερα στην Ελλάδα των μνημονίων, είναι επιτακτική ανάγκη να σπάσουμε την κοινωνική απομόνωση και την υποκριτική σιωπή που έχει επιβληθεί σε αυτήν τη διττή κακοποίηση των γυναικών.    Κάθε προσπάθεια ορθολογικής εξήγησης της ανδρικής –και εν γένει της ανθρώπινης– επιθετικότητας ενέχει τον κίνδυνο να λειτουργήσει τελικά νομιμοποιητικά: εκλογικεύοντας και δικαιολογώντας «επιστημονικά» τις πιο ακραίες και αντικοινωνικές πράξεις βίας. Δεδομένου ότι οι εκδηλώσεις της ανδρικής βίας είναι ποικιλόμορφες και ιδιαίτερα εξατομικευμένες, είναι μάλλον παραπλανητικό το να επιχειρήσει κανείς να χαράξει ένα πάγιο και ενιαίο ψυχολογικό προφίλ των γυναικοκτόνων. Υπάρχουν, εντούτοις, ορισμένα λίγο-πολύ κοινά και επαναλαμβανόμενα χαρακτηριστικά. Στις περισσότερες περιπτώσεις (αλλά όχι πάντα!) οι υπερβολικά βίαιοι άνδρες προέρχονται από οικογένειες όπου ο πατέρας ασκούσε συστηματικά βία στη μητέρα και στα παιδιά. Μεγαλώνοντας κάποιος σε ένα τόσο «μολυσματικό» περιβάλλον, έχει την τάση να αναπαράγει αυτόματα τη βία που έχει δεχτεί από την πιο τρυφερή ηλικία. Ωστόσο, οι βίαιες παιδικές εμπειρίες δεν επαρκούν ως εξήγηση. Βασική προϋπόθεση για την εκδήλωση της ανδρικής βίας είναι η εσωτερίκευση και η άκριτη αποδοχή των παραδοσιακών σεξιστικών διακρίσεων, σύμφωνα με τις οποίες στις οικογένειες πρέπει να υπάρχει ένας απόλυτος μονάρχης, που πρέπει προφανώς να είναι ο άνδρας. Επίσης, σύμφωνα με διάφορες στατιστικές έρευνες, οι άνδρες που προχωρούν στην «απονενοημένη» πράξη της γυναικοκτονίας είναι συνήθως κοινωνικά υποβαθμισμένοι ή ψυχοσωματικά ελλειμματικοί. Πρόκειται για άτομα που συχνά αντιμετωπίζουν σοβαρά οικονομικά ή εργασιακά προβλήματα (π.χ. άνεργοι για μεγάλο χρονικό διάστημα). Από ψυχολογική άποψη, τα άτομα αυτά είναι συνήθως υπερβολικά εγωπαθή και ναρκισσιστικά, επιδεικνύουν ελάχιστη ενσυναίσθηση ή διάθεση ενασχόλησης ακόμη και με τα πιο αγαπημένα τους πρόσωπα. Εχουν την τάση να δημιουργούν εσωστρεφείς οικογενειακούς πυρήνες που αποκλείουν με τρόμο τις εξωτερικές επιρροές από άλλους ανθρώπους.  "" N/A ""2022-01-08 16:37:03.454814""",78,Γυναικοκτονία,1,107,2022-01-10T11:25:55.763024Z,2022-01-10T11:25:55.763059Z,17.485
"""Εν μέσω της κρίσης του προσφυγικού, των τρομοκρατικών επιθέσεων, των στρατιωτικών επιχειρήσεων κατά των Κούρδων και της δίωξης κατά ΜΜΕ, ακαδημαϊκών και όποιου και για οποιονδήποτε λόγο θεωρήσει ο πρόεδρος Ερντογάν «εχθρό του έθνους», μια άλλη κρίση περνά απαρατήρητη: η δραματική αύξηση των φόνων γυναικών από βίαιους άντρες, όπως επισημαίνει έκθεση της Πλατφόρμας «Θα σταματήσουμε τις Γυναικοκτονίες», οργάνωσης που συλλέγει στοιχεία για τους φόνους γυναικών λόγω έμφυλης βίας. Σύμφωνα με την έκθεση, τους τρεις πρώτους μήνες του 2016 καταγράφηκαν 94 κρούσματα γυναικοκτονίας από 59 το 2013. Στην συντριπτική πλειονότητα αυτών των φόνων, οι προφάσεις που οι δράστες επικαλούνται ως «λόγους» για το έγκλημά τους σχετίζονται με αποφάσεις που παίρνουν οι γυναίκες για τη ζωή τους:  ➥ το 30% επειδή τόλμησαν να αποφασίσουν αυτόνομα για το σώμα τους, τα οικονομικά τους ή τις κοινωνικές τους σχέσεις ➥ και ένα 27% γιατί αποφάσισαν να διακόψουν μια σχέση ή να ζητήσουν διαζύγιο. Παρουσιάζοντας την έκθεσή της, η Πλατφόρμα άσκησε δριμύτατη κριτική στις μισογυνικές πολιτικές του κυβερνώντος Κόμματος Δικαιοσύνης και Ανάπτυξης και του υπουργείου Οικογένειας και Κοινωνικών Πολιτικών, το οποίο ανάμεσα στα άλλα τάχθηκε υπέρ της μείωσης των ποινών των δραστών λόγω «προτέρου εντίμου βίου». Και επανέλαβε όσα πέρσι η εκπρόσωπός της Φικριγέ Γκιλμάζ είχε καταγγείλει στο Newsweek: «Η κυβέρνηση δεν παίρνει μέτρα για να σταματήσει τη βία. Οι αξιωματούχοι αντιλαμβάνονται τις γυναίκες σαν πολίτες δεύτερης κατηγορίας που πρέπει να μένουν σπίτι και να γεννούν παιδιά έτσι που να αυξηθεί η φτηνή εργατική δύναμη της Τουρκίας. Και ο Ερντογάν λέει πολλά πράγματα που τον καθιστούν υπεύθυνο για το φαινόμενο της γυναικοκτονίας».  "" N/A ""2022-01-08 16:37:03.454814""",77,Γυναικοκτονία,1,106,2022-01-10T11:25:38.028432Z,2022-01-10T11:25:38.028465Z,12.033
"""Η Λουσία Περέζ δολοφονήθηκε με πολύ άγριο τρόπο στις αρχές του μήνα στην πόλη Mar del Plata της Αργεντινής. Συμμορία την απήγαγε έξω από το σχολείο της, τη νάρκωσε και το νεαρό κορίτσι βιάστηκε μέχρι θανάτου.  Δύο άνδρες την άφησαν σε ένα νοσοκομείο στις 8 Οκτωβρίου, λέγοντας ότι είχε πάρει υπερβολική δόση ναρκωτικών. Αλλά οι γιατροί βρήκαν ότι είχε υποστεί ακραία σεξουαλική βία. Το κορίτσι το είχαν ναρκώσει πρώτα με μαριχουάνα και κοκαΐνη, είπαν οι ιατροδικαστές αλλά ο πόνος από τη σεξουαλική βία ήταν τέτοιος που οδήγησε σε καρδιακή προσβολή.  «Ξέρω ότι δεν είναι πολύ επαγγελματικό εκ μέρους μου να το πω, αλλά είμαι και μητέρα και γυναίκα. Έχω δει χιλιάδες πράγματα στην καριέρα μου, αλλά τίποτα τόσο άγριο όσο αυτή η ακολουθία των αποτρόπαιων πράξεων» είπε η Μαρία Ισαμπέλ Σάντσεζ, η εισαγγελέας που έχει αναλάβει την υπόθεση.  Δυο ύποπτοι έχουν ήδη συλληφθεί για τη δολοφονία και ένας τρίτος για τη συγκάλυψη του εγκλήματος.  Έγιναν 235 «γυναικοκτονίες» («femicides» όπως είναι ο επίσημος όρος στον ποινικό κώδικα της χώρας) το 2015 και τουλάχιστον τρεις γυναίκες έχουν δολοφονηθεί στην Αργεντινή μετά τον θάνατο της Λουσία.  Οι ακτιβιστές ζητούν από τις γυναίκες να απέχουν για ώρα από την εργασία τους «στο γραφείο, το σχολείο, τα νοσοκομεία, τα δικαστήρια, τα δημοσιογραφικά γραφεία, τα καταστήματα, τα εργοστάσια» για να απαιτήσουν να σταματήσει «η φαλλοκρατική βία». Και μετά, στις 5 ώρα το απόγευμα, τοπική ώρα, να βγουν στους δρόμους του Μπουένος Άιρες, ντυμένες στα μαύρα, ως ένδειξη πένθους. Τέτοιου είδους πορείες γίνονται στη χώρα εδώ και ένα χρόνο. «Γυναίκες ντυθείτε στα μαύρα και φωνάξτε ότι η Αργεντινή και ο κόσμος όλος δεν θέλει ούτε μια γυναίκα λιγότερη» (#NiUnaMenos) αναφέρεται στο κάλεσμα μέσω twitter για τη «Μαύρη Τετάρτη» (#MiércolesNegro) Όπως έγραψε ο 19χρονος αδελφός της Λουσία, Ματίας, στο Facebook οι διαδηλώσεις είναι ο μόνος τρόπος για να μην «σκοτωθούν χιλιάδες άλλες κοπέλες σαν την Λουσία» και ο μόνος τρόπος «για να αναπαυθεί εν ειρήνη» η αδελφή του.   Στην Αργεντινή δολοφονείται μια γυναίκα κάθε 36 ώρες σε περιστατικά ενδοοικογενειακής βίας. Η κυβέρνηση υιοθέτησε το νόμο κατά της «γυναικοκτονίας» το 2012 με πιο σκληρές ποινές για τους άνδρες που σκοτώνουν γυναίκες, όταν στο έγκλημα παίζει ρόλο το φύλο του θύματος. Ο νόμος προβλέπει και πιο σκληρές ποινές για την ενδοοικογενειακή βία. Άλλες 15 χώρες στη Λατινική Αμερική έχουν υιοθετήσει τέτοια νομοθεσία, ωστόσο σύμφωνα με τους επικριτές των μέτρων, δεν εφαρμόζονται αποτελεσματικά.  "" N/A ""2022-01-08 16:37:03.454814""",76,Γυναικοκτονία,1,105,2022-01-10T11:25:25.756379Z,2022-01-10T11:25:25.756417Z,7.965
"""Δεκάδες χιλιάδες γυναίκες ξεχύθηκαν στους δρόμους του Μπουένος Άιρες για να διαμαρτυρηθούν για τη βία κατά των γυναικών, με αφορμή την άγρια δολοφονία της 16χρονης Λουσία Περέζ. Μετά την απεργία της Τετάρτης, περίπου 70.000 μαυροντυμένες γυναίκες συγκεντρώθηκαν στην Πλατεία του Μάη, απαιτώντας πιο αποτελεσματικές πολιτικές για την πρόληψη και τιμωρία «της φαλλοκρατικής βίας» και εγγυήσεις για την οικονομική ανεξαρτησία των γυναικών.  Το φαινόμενο αυτό είναι τόσο διαδεδομένο στην Αργεντινή που το 2012 ο όρος «γυναικοκτονία»(femicides) αναγνωρίστηκε νομικά, αναφερόμενος σε περιπτώσεις ενδοοικογενειακής βίας, εγκλημάτων τιμής και άλλων εγκλημάτων μίσους κατά των γυναικών. «Η διαμαρτυρία αυτή είναι για όλες τις γυναίκες που λείπουν, για τις δολοφονημένες και αγνοούμενες, για να εκφράσουμε την οργή μας για τη βία, τη φαλλοκρατική τρομοκρατία, την ατιμωρησία, τη συγκάλυψη, την απάθεια, την κρατική και αστυνομική συνενοχή», αναφέρει το κάλεσμα της συλλογικότητας «Ni Una Menos» (Ούτε μία γυναίκα λιγότερη).  Ο θάνατος της νεαρής μαθήτριας έγινε γνωστός στις 8 Οκτωβρίου. Τρεις άντρες την απήγαγαν μπροστά στην είσοδο του σχολείου της, τη νάρκωσαν, τη βίασαν και τη βασάνισαν μέχρι θανάτου. Η κοπέλα ξεψύχησε από καρδιακή ανακοπή εξ'αιτίας του πόνου των τραυμάτων από τη σεξουαλική κακοποίηση που υπέστη. Η απάνθρωπη δολοφονία της Πέρες ήταν μόνο η τελευταία σε μια σειρά στυγερών εγκλημάτων κατά των γυναικών. Παρά την αλλαγή της νομοθεσίας και την επιβολή πιο σκληρών ποινών σε εγκλήματα στα οποία παίζει ρόλο το φύλο του θύματος, τα μέτρα δεν εφαρμόζονται αποτελεσματικά και οι θάνατοι συνεχίζουν να αυξάνονται. Σύμφωνα με στοιχεία της οργάνωσης «La Casa del Encuentro» , στην Αργεντινή μια γυναίκα δολοφονείται κάθε 30 ώρες. Μόνο το 2015 διαπράχθηκαν 235 «γυναικοκτονίες». Από το 2008 ως το 2015 τα εγκλήματα βίας κατά των γυναικών αυξήθηκαν κατά 78% και διαπράχθηκαν περισσότερες από 2.000 «γυναικοκτονίες», με το 18% των θυμάτων να αφορά ανήλικες. Μάλιστα, δύο στις δέκα δολοφονημένες γυναίκες είχαν καταγγείλει τους δράστες, αλλά οι αρχές δεν έλαβαν μέτρα προστασίας.  Το παράδειγμα της διαμαρτυρίας στο Μπουένος Άιρες ακολούθησαν και άλλες πόλεις στην Αργεντινή και τη Λατινική Αμερική, ύστερα από κάλεσμα οργανώσεων αλληλεγγύης στα μέσα κοινωνικής δικτύωσης. Διαδηλώσεις πραγματοποιήθηκαν επίσης στο Μεξικό, τις ΗΠΑ, την Ισπανία και τη Γαλλία. «Αυτή είναι μια πορεία ενάντια στη «γυναικοκτονία», καθώς τα συγκεκριμένα περιστατικά συνεχώς αυξάνονται, γίνονται ακόμη πιο βίαια και διεστραμμένα. Σήμερα μάλιστα μάθαμε ότι έγιναν 19 «γυναικοκτονίες» στις τελευταίες 18 μέρες», ανέφερε κατά την έναρξη της διαμαρτυρίας η Ελένα Χάιτον ντε Νολάσκο, δικαστής του Ανώτατου Δικαστηρίου της χώρας.  «Το “αντριλίκι” σκοτώνει», «Επιστρέφοντας στο σπίτι μου θέλω να νιώθω ασφαλής και όχι γενναία», «Ούτε μία λιγότερη», είναι μερικά από τα συνθήματα που γράφουν τα πλακάτ.  Η πρόεδρος της Χιλής, Μισέλ Μπασελέτ, σε βίντεο που ανάρτησε στο λογαριασμό της στο twitter, ανακοίνωσε τη συμμετοχή της στο κίνημα «Ni Una Menos», θέλοντας να εκφράσει «την απογοήτευση και οργή των συμπατριωτών της σε τέτοιες περιπτώσεις βίας κατά γυναικών και κοριτσιών»."" N/A ""2022-01-08 16:37:03.454814""",75,Γυναικοκτονία,1,104,2022-01-10T11:25:17.504210Z,2022-01-10T11:25:17.504245Z,13.795
"""Στην ψηφιακή εποχή μας, βελτιώνονται θεαματικά οι μηχανισμοί τεκμηρίωσης κρουσμάτων διαφθοράς, με αποτέλεσμα να πολλαπλασιάζονται ραγδαία οι αποκαλύψεις παρανομιών σε όλo το φάσμα του δημόσιου, οικονομικού και κοινωνικού βίου, παγκοσμίως. Ενδεικτικά είναι τα τρέχοντα σκάνδαλα της Novartis και της γερμανικής αυτοκινητοβιομηχανίας (Volkswagen κ.ά.), σε βάρος της δημόσιας υγείας, του περιβάλλοντος και του θεμιτού ανταγωνισμού, συμπεριλαμβανομένης και της κατάχρησης ανθρώπων-πειραματόζωων. Τεκμαίρεται επομένως μια ακραία ανεπίτρεπτη εταιρική αποθράσυνση. Πρόκειται ωστόσο μόνο για την κορυφή του θηριώδους παγόβουνου της διαφθοράς. Δεσπόζουσα κατηγορία παρανομιών, στο πλαίσιο αυτό, αποτελούν τα κρούσματα σεξισμού και η βία κατά γυναικών, από άνδρες και «φαλλοκρατικά συστήματα», που αποκαλύπτουν κρίσιμη διάβρωση των κοινωνικών σχέσεων. Στα πιο ανίσχυρα θύματα συγκαταλέγονται τα παιδιά, οι νέοι και οι γυναίκες. Τα κρούσματα βίας και σεξο-φασισμού τρομοκρατούν θύματα και συνάμα ακυρώνουν ή περιστέλλουν ανθρώπινα δικαιώματα και ελευθερίες. Οταν δεν δολοφονούνται, τα θύματα εκφοβίζονται, με αποτέλεσμα να συμμορφώνονται σε καταπιεστικές σχέσεις. Οι νεότερες, ωραιότερες και πιο φιλόδοξες γυναίκες είναι ιδιαίτερα ευάλωτες, καθώς πέφτουν θύματα προσωπικής σεξουαλικής εκμετάλλευσης είτε «επιχειρηματικής»: εμπόριο λευκής σαρκός, δουλεία, trafficking. Δυσανάλογα αυξημένο κίνδυνο διατρέχουν τα εξαρτημένα από ουσίες άτομα. Οποτεδήποτε τα άτομα αυτά έχουν και σχέση εξαρτημένης εργασίας -ιδίως από διεστραμμένους εργοδότες-, τότε η θυματοποίηση είναι πιθανότερη. Οι καταγγελίες πήραν μορφή χιονοστιβάδας. Στην επικαιρότητα «παίζει» η ιστορία ανάρμοστης σχέσης του Αμερικανού προέδρου με έμφαση στον χρηματισμό - εκβιασμό της εμπλεκόμενης, προς εξαγορά της σιωπής της, για τη φερόμενη αγοραία σχέση του οικογενειάρχη προέδρου, που προκαλεί τη θρησκευόμενη Δεξιά στις ΗΠΑ. Προγενέστερα στα ΜΜΕ δέσποζαν καταδίκες ισχυρών παραγόντων της βιομηχανίας του θεάματος (Χόλιγουντ, BBC κ.ά.) για βιασμούς και σεξουαλικές παρενοχλήσεις. Επειτα από μακρά σιωπή, γνωστές σταρ ξεσπούν σε εξομολογήσεις και καταγγελίες, πυροδοτώντας το νεόκοπο κίνημα: «Κι εμένα!» («Me too!»). Καταδίκες εγκληματικών πράξεων διαπιστώνονται και στον χώρο του πρωταθλητισμού, όπου βρίθει σεξουαλικών εγκλημάτων ισχυρών παραγόντων (προπονητές, αθλίατροι κ.λπ.). Oμοίως, παιδεραστία και σεξουαλικές παρενοχλήσεις νέων, στο πλαίσιο ομοφυλοφιλικών παρανομιών, συνιστούν ειδεχθείς πράξεις «ισχυρών θυτών». Και εδώ «διαπρέπουν» παραγωγοί του θεάματος, μεγαλογιατροί, αθλητικοί παράγοντες και ιερωμένοι. Ολοι αυτοί, ενώ γνωρίζουν ότι παρανομούν, παριστάνουν ως θεμιτή τη σεξουαλική βία. Κυριαρχούν με τη δύναμη του σώματος, του χρήματος, της εξουσίας, του δημόσιου αξιώματος. Συγκροτούν έτσι μια «ελίτ βίας και αίσχους». Είναι μάλλον οι ίδιοι οι οποίοι κατακεραυνώνουν τις αγωνίστριες φεμινίστριες, αποκηρύσσοντας την ιδέα της «σότητας των φύλων». Η ιδεολογική καθιέρωση της ανισότητας βρίσκεται στη βάση όλων των σεξο-βιαιοπραγιών τους, αφού συνεπάγεται την ανισχυρότητα. Στην Ευρώπη, παρότι δεν ξεχάστηκε η καταδίκη του Σίλβιο Μπερλουσκόνι για όργια με ανήλικα εκπορνευόμενα κορίτσια, ο διαβόητος πρώην πρωθυπουργός επανακάμπτει στον πολιτικό στίβο! Καταπλήσσει το ότι στις λίστες καταδικασμένων ή καταγγελλόμενων φιγουράρουν πρωθυπουργοί ή ανώτατοι αξιωματούχοι κάθε λογής. Εξοργίζει, διότι, από ισχυρά πρόσωπα της επίσημα θεσμοποιημένης ελίτ, η κοινωνία προσδοκά μέτρα προστασίας και βελτιώσεων. Βιώνουμε, όμως, το σκληρότερο ξεγύμνωμα των ασκούντων σεξουαλική βία. Δεν είναι τυχαίο ότι τα γαλλικά λεξικά ενέταξαν τον όρο «γυναικοκτονία», κατά το «ανθρωποκτονία». Στην ανθρωποφαγική εποχή μας, από τον γενικό διεθνή νομικό όρο «homicide» οδηγούμαστε στον ειδικότερο όρο: «femicide». Πού οφείλεται, όμως, μια τόσο ακραία κοινωνική οπισθοδρόμηση και η έξαρση της βίας κατά των γυναικών και των ευάλωτων ατόμων; Γιατί επιτρέπουν οι δημοκρατίες να ευνοείται, πολιτικά, ο πολλαπλασιασμός των αδύναμων μέσω αύξησης της ανεργίας των νέων; Είναι τούτο συμβατό με οποιοδήποτε κράτος δικαίου; Πού είναι η δημοκρατία για να διασφαλίσει ισότητα και ελευθερίες στους πολίτες. Βιώνουμε μια «εξαθλιωμένη κοινωνική κατάσταση», η οποία δηλητηριάζει την ποιότητα όλων των σχέσεών μας, καθώς συμβιώνουμε δίπλα και εν μέσω πράξεων βαρβαρότητας. Το χλιδάτο εγκληματικό κατεστημένο υφίσταται, σήμερα, σωρευτικές επιθέσεις: καταδίκες, καταγγελίες, δημόσια κατακραυγή στα κοινωνικά μέσα, διασυρμούς, πορείες και κινήματα διαμαρτυρίας. Διακυβεύεται μήπως η κατάργησή του; Αηδιάζουμε «επικοινωνιακά» με τα δημοσιοποιούμενα αίσχη. Και λοιπόν; Θα σταματήσει μήπως ο «καπιταλιστικός κανιβαλισμός»; Παρά τις ευφάνταστες κινητοποιήσεις των Αμερικανίδων, δυστυχώς, το νοσηρό καθεστώς καλά κρατεί. Διότι η βία του είναι δομική και στηρίζεται στην ανισότητα. Μια ανισότητα που αυξήθηκε κατακόρυφα παγκοσμίως! Οσο δεν θα κατοχυρώνεται ισχυρά η ισότητα των φύλων, τα σεξουαλικά εγκλήματα θα διαιωνίζονται και θα θεριεύουν. Η αντιμετώπιση του επονείδιστου αυτού φαινομένου περνάει, συνεπώς, αποκλειστικά μέσα από ρηξικέλευθες πολιτικές και θεσμικές τομές. * καθηγήτρια Πολιτικής Επιστήμης και Πολιτικής Επικοινωνίας, Τμήμα Δημοσιογραφίας και Μέσων Μαζικής Επικοινωνίας ΑΠΘ"" N/A ""2022-01-08 16:37:03.454814""",74,Γυναικοκτονία,1,103,2022-01-10T11:25:03.427047Z,2022-01-10T11:25:03.427083Z,35.768
"""Γεννήθηκε το 2007, στον απόηχο των διαδηλώσεων εκατοντάδων χιλιάδων Ιταλίδων που κατέβηκαν στους δρόμους για να καταγγείλουν μια αποτρόπαιη γυναικοκτονία, αλλά και των κινημάτων που διεκδικούν την αξιοπρεπή κοινωνική στέγη ως μέρος της λύσης για να ξεφύγουν οι πιο ευάλωτες από τη βία. «Αν το σπίτι σου γίνεται παγίδα που σε αιχμαλωτίζει στην κακοποίηση, η πρώτη διέξοδος είναι να βρεις μια άλλη στέγη» ήταν το σκεπτικό μιας ομάδας γυναικών που τότε κατέλαβε ένα εγκαταλειμμένο διώροφο κτίριο στο Τουσκολάνο της Ρώμης, μια από τις πλέον πυκνοκατοικημένες περιοχές της Ιταλίας, με έντονη την παρουσία μεταναστών. Ηταν ένα ερείπιο ανάμεσα σε παλιές εργατικές πολυκατοικίες που με πολύ κόπο αλλά και ενθουσιασμό έγινε κέντρο στήριξης κακοποιημένων γυναικών. Lucha y Siesta (Αγώνας και Σιέστα) το όνομά του και έκτοτε έγινε φάρος που φώτισε τα βήματα εκατοντάδων γυναικών στον δρόμο προς μια νέα ζωή απαλλαγμένη από τη βία. 140 έχουν φιλοξενηθεί στα 14 δωμάτιά του και περισσότερες από 1.100 έχουν δεχθεί συμβουλευτική για να μπορούν να ξαναστήσουν τη ζωή τους. Εκτός από την 24ωρη τηλεφωνική γραμμή και τις νομικές και κοινωνικές υπηρεσίες που παρέχει, προσφέρει ψυχολογική στήριξη και συνέργειες για επαγγελματική κατάρτιση και εξεύρεση δουλειάς, ενώ στους χώρους του λειτουργούν βιβλιοθήκη, γυμναστήριο, αίθουσα παιχνιδιών και στην τεράστια αυλή του μια παιδική χαρά. Δεν είναι ένα καταφύγιο ούτε κέντρο ενάντια στην έμφυλη βία, λένε οι ιδρύτριές του: είναι ένα αυτοδιαχειριζόμενο «σπίτι των γυναικών» με τη δική του δυναμική και μαζί ένας χώρος κοινωνικού πειραματισμού όπου συνυπάρχουν και συνδιαλέγονται Ιταλίδες και αλλοδαπές που θέλουν όχι μόνο να ξεφύγουν από την ψυχολογική, οικονομική ή σεξουαλική βία αντρών συγγενών ή φίλων αλλά και να σταθούν στα πόδια τους. Γυναίκες που κατάφεραν να γυρίσουν σελίδα σαν την Τζαζμίν από το Μπανγκλαντές. Παντρεύτηκε στην Ιταλία στα 18 της έναν συμπατριώτη της που την κράτησε όμηρο της ανελέητης βίας του επί τρία χρόνια. Απελπισμένη δραπέτευσε, βρήκε μια επισφαλή δουλειά, αλλά δεν είχε πού να μείνει: κανείς δεν ήθελε να νοικιάσει ένα δωμάτιο σε μια ξένη μόνη γυναίκα. Εμενε στον δρόμο έως ότου συνάντησε την ομάδα του Lucha y Siesta. Με τη βοήθειά της έμαθε ιταλικά, καταρτίστηκε και σήμερα δουλεύει ως βοηθός μάγειρας σε εστιατόριο. Ή σαν την 30χρονη Ραφαέλα, που έφτασε στο «σπίτι των γυναικών» με τα τέσσερα παιδιά της και ένα σώμα τσακισμένο από κατάγματα, ουλές και χαρακιές -ανεπούλωτες πληγές του έγγαμου βίου της- και σήμερα δουλεύει καμαριέρα, μοιράζεται ένα σπίτι με άλλη μόνη μητέρα που συνάντησε στο κέντρο και μπορεί και στέλνει τα παιδιά της στο σχολείο. Ολες τους συνεχίζουν να πηγαίνουν στην κατάληψη και να μετέχουν ενεργά στις δράσεις και στα κοινωνικά και πολιτιστικά δρώμενα που οργανώνει.  Το Lucha y Siesta είναι μια όαση σε μια πόλη σαν τη Ρώμη όπου, σύμφωνα με ρεπορτάζ του δικτύου Open Democracy, υπάρχουν μόνο τέσσερα καταφύγια και δύο ασφαλή σπίτια για θύματα οικογενειακής βίας, με μόλις 30 κρεβάτια διαθέσιμα, ενώ θα απαιτούνταν τουλάχιστον 400, σύμφωνα με τις συστάσεις του Συμβουλίου της Ευρώπης (μία τουλάχιστον θέση ανά 10.000 κατοίκους). «Σε ολόκληρη την Ιταλία υπάρχουν μόνο 500 θέσεις σε ειδικά καταφύγια για θύματα οικογενειακής βίας, ενώ απαιτούνται τουλάχιστον 5.700. Στη δε επαρχία του Λάτσιο, όπου ανήκει η Ρώμη, οι αρχές διέθεσαν το 2015 1,39 εκατ. ευρώ για τη δημιουργία οκτώ νέων καταφυγίων και τριών ασφαλών σπιτιών. Κανένα από αυτά δεν έχει αρχίσει να λειτουργεί και στο μεσοδιάστημα έκλεισε ένα από τα υπάρχοντα» σημειώνει το άρθρο: ένα δραματικό έλλειμμα σε μια χώρα όπου η μία στις τρεις γυναίκες θα γνωρίσει τη βία κάποια στιγμή στη ζωή της και όπου 113 γυναίκες δολοφονήθηκαν από νυν ή πρώην συντρόφους τους το 2017. Κι όμως παρά τις αυξημένες ανάγκες και παρά τις εξαιρετικές υπηρεσίες που προσφέρει, το Lucha y Siesta απειλείται με κλείσιμο καθώς η ATAC -η τοπική δημόσια εταιρεία μεταφορών στην οποία ανήκει το κτίριο- ανακοίνωσε πως σκοπεύει να το πουλήσει για να καλύψει μέρος του τεράστιου χρέους της. Αγνοώντας πως είναι οι γυναίκες της κατάληψης που έδωσαν αξία στο άλλοτε μισογκρεμισμένο κτίριο: τα τελευταία έξι χρόνια έχουν επενδύσει τόση δουλειά και πόρους στον χώρο, την αναπαλαίωση, τη συντήρηση και τον εξοπλισμό του και έχουν προσφέρει τόσες δωρεάν υπηρεσίες που αντιστοιχούν σε ένα ποσό μεγαλύτερο των 2,5 εκατ. ευρώ. Τώρα συγκεντρώνουν υπογραφές για να παρέμβουν οι δημοτικές αρχές και να αποτρέψουν την εκκένωση και εκποίηση ενός χώρου που πάνω από άψυχο κτίριο είναι ένα «κοινό αγαθό» της συνοικίας. Ενας τόπος όπου γυναίκες τόσων εθνικοτήτων, θρησκειών και ηλικιών χτίζουν ένα κοινό μέλλον αξιοπρέπειας. Γιατί όπως λένε οι ίδιες δηλώνοντας αποφασισμένες να μην υποχωρήσουν: «Καθεμιά μας έχει διαφορετική προσωπική ιστορία, αλλά η δημόσια αφήγηση της εμπειρίας μας έχει τη φωνή της συλλογικής οργάνωσης και δράσης που μας κρατά ενωμένες πέρα από ρόλους και βιογραφίες»."" N/A ""2022-01-08 16:37:03.454814""",73,Γυναικοκτονία,1,102,2022-01-10T11:24:27.369718Z,2022-01-10T11:24:27.369751Z,11.997
"""«Οικογενειακή τραγωδία στη Μάνη»: αυτός ήταν ο τίτλος που «έντυσε» την είδηση πως άλλη μια γυναίκα δολοφονήθηκε από τον σύζυγό της στη Μάνη. Το βράδυ της Κυριακής (22/11) ένας 44χρονος άνδρας πυροβόλησε με κυνηγετική καραμπίνα και σκότωσε την επίσης 44χρονη σύζυγό του στο σπίτι τους στον Πύργο Διρού της Μάνης. Η γυναίκα, σύμφωνα με τα τοπικά ΜΜΕ, που ήταν μητέρα δύο παιδιών, διακομίστηκε στο νοσοκομείο όπου επιβεβαιώθηκε ο θάνατός της. Παρούσα φέρεται να ήταν η 15χρονη κόρη τους, ενώ έλειπε ο 19χρονος γιος τους. Τοπικά και μη μέσα μίλησαν άλλη μία φορά για «σοκαριστική» υπόθεση, αποσιωπώντας το γεγονός πως καμία «τυφλή ζήλια» δεν είναι η αιτία που οπλίζει το χέρι του δράση. Ακόμη μια γυναικοκτονία, ακόμη μια ακραία μορφή έμφυλης και σεξιστικής βίας που έρχεται να προστεθεί στη σειρά των δολοφονιών κατά των γυναικών παγκοσμίως. Δεν έχει περάσει πολύς καιρός από όταν οι γυναίκες, πολύχρωμα και δυναμικά, ξεχύθηκαν στους δρόμους της Λατινικής Αμερικής, πυροδότησαν αλυσιδωτά αντίστοιχες ενέργειες σε ευρωπαϊκές πόλεις, φωνάζοντας «El violador ères tu» («Ο βιαστής είσαι εσύ»), φτάνοντας μέχρι και μπροστά από την ελληνική Βουλή, ζητώντας δικαίωση. Σε παγκόσμια κλίμακα, οι αριθμοί υποδεικνύουν το μέγεθος του προβλήματος: από το 2012 ώς το 2017 παρουσιάστηκε αύξηση των γυναικοκτονιών κατά 81,25%. Στην Ελλάδα από το 2011 έχουν διαπραχθεί 63 γυναικοκτονίες, με αποκορύφωμα τη χθεσινή, ενώ στη γειτονική Ιταλία διαπράττονται κάθε χρόνο 155 γυναικοκτονίες. Και ο όρος «γυναικοκτονία» εμβολίζει τον κυρίαρχο μιντιακό λόγο που υπονομεύει οποιαδήποτε αναφορά στην πατριαρχία και τον σεξισμό, παραποιώντας τα βαθύτερα αίτια. Το Κέντρο Γυναικείων Μελετών και Ερευνών Διοτίμα μαζί με την «Εφ.Συν.» διοργάνωσαν χθες ένα διαδικτυακό πάνελ με τίτλο «Γυναικοκτονία: από το δρόμο ως το νόμο», με αφορμή την Παγκόσμια Ημέρα Εξάλειψης της Βίας κατά των Γυναικών. «Ως Κέντρο Διοτίμα έχουμε από το 2019 αναλάβει την πρωτοβουλία να αναδείξουμε το θέμα αυτό και στο επίπεδο του δικαιικού συστήματος, αλλά και στο επίπεδο της δημόσιας ατζέντας», ανέφερε η συντονίστρια της εκδήλωσης, κ. Αννα Βουγιούκα. «Κάνουμε αυτή την κουβέντα υπό τη σκιά και το βάρος της απώλειας άλλης μιας από εμάς που αποδεικνύει πόσο επίκαιρη και χρήσιμη είναι μια τέτοια συζήτηση», είπε η δημοσιογράφος Ντίνα Δασκαλοπούλου, τονίζοντας στη συνέχεια τον ρόλο των ΜΜΕ. «Κάθε φορά που τα μέσα αφηγούνται μια γυναικοκτονία, επιλέγουν ποια γεγονότα θα μεταφέρουν, τα ιεραρχούν στην ατζέντα τους, και τις λέξεις που χρησιμοποιούν, κατασκευάζοντας ερμηνείες. Υπάρχουν πολλοί τρόποι για να ξεπλύνει κανείς τον δράστη μιας γυναικοκτονίας και η καλύτερη είναι οι περίφημες “ίσες αποστάσεις” στο όνομα της αντικειμενικότητας με την οποία ο ρεπόρτερ ερμηνεύει την “κακή στιγμή”», τόνισε. Το πρόβλημα όμως στα μίντια είναι και δομικό: «Δεν έχουμε αρκετές γυναίκες δημοσιογράφους σε θέσεις ευθύνης αλλά και να είχαμε, το γεγονός ότι μια γυναίκα είναι γυναίκα δεν τη δεσμεύει σε μια φεμινιστική οπτική». Η Μαρίνα Μαροπούλου, ανθρωπολόγος δικαίου, μίλησε για τον όρο «γυναικοκτονία» και το νομικό κενό που έρχεται να καλύψει: «Εναντι της ανθρωποκτονίας, έχει κάτι επιπλέον, που είναι κρυμμένο στον χώρο του άρρητου και το οποίο πρέπει να αποκαλυφθεί και εμφανίζει, σε φαινομενολογικό επίπεδο, κάποιες ατέλειες που πρέπει να αποκατασταθούν. Χρειάζεται μια νέα εγκληματολογική κατηγορία. Στην περίπτωση μιας γυναικοκτονίας συναιρούνται δύο άκρα: η ακραία εγκληματική συμπεριφορά και η ακραία μορφή εκείνης της βίας που ονομάζεται έμφυλη βία. Εχει δηλαδή μια διττή ταυτότητα βίας, μια βία πληθυντικού αριθμού», ανέφερε. «Οι αναγνωρίσιμες θέσεις στο πλαίσιο του νόμου περιλαμβάνουν κατά κανόνα αρρενωπά υποκείμενα δικαίου, θηλυκά γένη να εμφανίζονται αποκλειστικά με τη μορφή μητέρων, συζύγων, αναπαραγωγικών σωμάτων ή “ίσων με τους Ελληνες Ελληνίδων”, πυρηνικές οικογένειες ετεροφυλόφιλων συντρόφων», είπε η Αθηνά Παναγιώτου, μεταδιδακτορική ερευνήτρια, δικηγόρος, σημειώνοντας πως ο νόμος δεν φροντίζει να απαλείψει την πατριαρχική ιστορία του και αρνείται να κατανοήσει ουσιαστικά έμφυλες θέσεις. Η Κατερίνα Σεργίδου, μέλος της Συνέλευσης 8 Μάρτη, μίλησε για τον ισπανόφωνο κόσμο και το παράδειγμα του κινήματος καταγγελίας των γυναικοκτονιών «Ni una Menos» στην Αργεντινή, τον διεθνή χαρακτήρα του και πώς αυτό μπορεί να αποτελέσει έναυσμα για την ελληνική περίπτωση, καταλήγοντας πως «η εμπειρία από τις κινητοποιήσεις για την Ελένη Τοπαλούδη και τον Ζακ Κωστόπουλο, η δημιουργικότητα που ξεδιπλώθηκε γύρω από αυτές τις υποθέσεις δείχνουν ότι ήδη ανοίγει ένας νέος δρόμος και τρόπος κινητοποιήσεων». «Τα αγόρια κλαίνε; αγκαλιάζονται; παίζουν με τις κούκλες τους;» διερωτήθηκε με παρέμβαση στο πάνελ ο Βαγγέλης Κοσμάτος, ψυχολόγος και υπεύθυνος επιστημονικού έργου της «Συμμαχίας των Φύλων», τονίζοντας τον παράγοντα της τοξικής αρρενωπότητας. «Το δίπτυχο άσκησης εξουσίας - επίτευξης ελέγχου θα παραμείνει ένα φονικό προνόμιο που παραχωρεί μια πατριαρχικά δομημένη κοινωνία, μετατρέποντας τις αρρενωπότητες σε εξουσιαστικές, κυριαρχικές και αναπότρεπτα τοξικές», ανέφερε. «Χρειάζεται ακόμη η ενεργή και ουσιαστική αντιμετώπιση στην πράξη όλων των μερικότερων μορφών έμφυλης βίας από όλους τους κρατικούς θεσμούς», τόνισε η συντονίστρια των νομικών υπηρεσιών του Κέντρου Διοτίμα, Μαρία Αποστολάκη, κάνοντας λόγο για τον «γολγοθά» που έχει να αντιμετωπίσει μια γυναίκα για να καταγγείλει μορφές έμφυλης βίας: τις ακατάλληλες συμπεριφορές από την αστυνομία μέχρι τη μεροληψία των δικαστών. «Υπάρχουν δυστυχώς ακόμη και σήμερα δικαστές που αμφισβητούν την αξιοπιστία των γυναικών, χαρακτηρίζουν ένα συμβάν ως “παρεξήγηση” και ως “υπερβολές”. Οταν τελικά πεισθούν ότι πράγματι τελέστηκαν τα αδικήματα, επιβάλλονται συχνά ποινές-χάδια», κατέληξε."" ""Η πατριαρχία δολοφονεί και δεν είναι «έγκλημα πάθους»"" ""2022-01-08 16:37:03.454814""",72,Γυναικοκτονία,1,101,2022-01-10T11:24:15.069757Z,2022-01-10T11:24:15.069798Z,8.424
"""Την Κυριακή καταγράφηκε ακόμη μία γυναικοκτονία, στη Μάνη αυτή τη φορά. Ενας άντρας δολοφόνησε τη σύζυγό του με κυνηγετική καραμπίνα μπροστά στα μάτια της κόρης τους. Πρόκειται για την ένατη δολοφονία γυναίκας από τον νυν ή τον πρώην σύντροφό της στην Ελλάδα, μέσα στο 2020. Δυστυχώς, τέτοιες μέρες, τα ψυχρά στατιστικά των Ηνωμένων Εθνών, σύμφωνα με τα οποία 137 γυναίκες σε όλο τον κόσμο δολοφονούνται από οικεία τους πρόσωπα ή μέλη της οικογένειάς τους κάθε μέρα, παίρνουν άλλη διάσταση. Ωστόσο, η πλειονότητα των ελληνικών ΜΜΕ επιχείρησε για ακόμη μία φορά να υποβαθμίσει τη σημασία αυτής της τελευταίας γυναικοκτονίας κάνοντας λόγο για «οικογενειακή τραγωδία» και «τραγικό περιστατικό», ρεπορτάζ φιλοξενούσαν τις συνήθεις δηλώσεις γειτόνων που έπεφταν από τα σύννεφα, παρά το γεγονός ότι πληροφορίες ήθελαν τη γυναίκα να κακοποιείται βίαια από τον σύζυγο-θύτη, αποδίδοντας τη δολοφονία σε «διαπληκτισμό για μεταξύ τους οικογενειακές διαφορές». Είναι πραγματικά εξοργιστική η ακραία αυτή επιμονή όλων αυτών να αρνούνται να χαρακτηρίσουν το έγκλημα όπως πραγματικά είναι: ΓΥΝΑΙΚΟΚΤΟΝΙΑ! Η γυναικοκτονία αποτελεί την κορύφωση της βίαιης και συχνά κρυμμένης πλευράς του μισογυνισμού. Είναι ένα έγκλημα που συμπυκνώνει τη στρεβλή λογική της πατριαρχίας σε θανατηφόρα βία. Και αν για κάποιους οι αριθμοί των δολοφονημένων γυναικών είναι μικροί και δεν συνιστούν υπόθεση, αρκεί να σκεφτούν πώς αυτοί προσαυξάνονται κάθε φορά που ένα κείμενο ή σχόλιο προσπαθεί να βρει συγκεκριμένους «λόγους» για να δικαιολογήσει το έγκλημα και να αρνηθεί ότι οι γυναίκες δολοφονήθηκαν ακριβώς λόγω του φύλου τους. Κατά τ’ άλλα, η αυριανή ημέρα, Τετάρτη 25 Νοεμβρίου, είναι αφιερωμένη στην Εξάλειψη της Βίας κατά των Γυναικών..."" ""Δεν είναι «οικογενειακή τραγωδία», είναι γυναικοκτονία!"" ""2022-01-08 16:37:03.454814""",71,Γυναικοκτονία,1,100,2022-01-10T11:24:06.409953Z,2022-01-10T11:24:06.409987Z,4.577
"""Η ΕΛ.ΑΣ. απέδειξε πως ενδιαφέρεται μόνο για την περιστολή του δικαιώματος στη διαμαρτυρία και όχι για τη δημόσια υγεία, καθώς συνέλαβε 11 μέλη φεμινιστικών οργανώσεων που τηρούσαν ευλαβικά τα μέτρα, ενώ τους επέβαλε και πρόστιμο 300 ευρώ Σε σύλληψη για παραβίαση των περιοριστικών μέτρων κατά της πανδημίας (285 Π.Κ.) μετατράπηκε αργά χθες το βράδυ η πολύωρη προσαγωγή 11 μελών φεμινιστικών συλλογικοτήτων, πολιτικών οργανώσεων και του συνδικαλιστικού κινήματος που πραγματοποίησαν συμβολική διαμαρτυρία το απόγευμα στο Σύνταγμα για να τιμήσουν την χθεσινή Παγκόσμια Μέρα για την εξάλειψη της βίας κατά των γυναικών. Σε βάρος τους επιβλήθηκε επίσης πρόστιμο 300 ευρώ για παραβίαση των περιορισμών μετακίνησης που ισχύουν στην καραντίνα. Οι συλληφθέντες αφέθηκαν ελεύθεροι και πήραν προθεσμία για να κληθούν στον εισαγγελέα για τη διενέργεια προκαταρκτικής εξέτασης. Το νέο κατόρθωμα της ΕΛ.ΑΣ. εντάσσεται στην απόπειρα καταστολής κάθε είδους εκδήλωσης διαμαρτυρίας, έστω και συμβολικής, καθώς οι χθεσινές εκδηλώσεις κρατούσαν όλα τα μέτρα ασφαλείας - μάσκες, αποστάσεις και μέγιστο αριθμό συνάθροισης 9 ατόμων. Αντιθέτως, η αστυνομία ήταν αυτή που δεν τηρούσε μέτρα, καθώς επιχείρησε στην αρχή να μεταφέρει τους προσαχθέντες μέσα σε αστυνομικό βαν, και όταν συνάντησε άρνηση, επιστράτευσε περιπολικά. Αλλά και στο Α.Τ. Συντάγματος είναι ζήτημα αν τηρούνταν αποστάσεις και ο μέγιστος αριθμός ανθρώπων σε κλειστό χώρο. Η αρχή έγινε με προσαγωγή της Σίσσυς Βωβού εκ μέρους της διαδικτυακής φεμινιστικής εφημερίδας «Το Μωβ», η οποία, μαζί με άλλα τρία μέλη της συντακτικής επιτροπής, είχαν ξεδιπλώσει πανό στην πλατεία Συντάγματος στις 4 το απόγευμα. Αργότερα, γύρω στις 5, προσήχθησαν οκτώ μέλη της συλλογικότητας «Συνέλευση της 8 Μάρτη» που ξεδίπλωσαν πανό στα σκαλιά της πλατείας. Ισχυρές αστυνομικές δυνάμεις είχαν περικυκλώσει τη συγκέντρωση και επέμεναν στη διάλυσή της, χωρίς όμως να υπάρχει συγκεκριμένη απαγόρευση και ενώ ο αριθμός δεν ξεπερνούσε τα εννέα άτομα. Καθ’ οδόν προς τη συγκέντρωση, μέλη της Κίνησης Απελάστε το Ρατσισμό και της συλλογικότητας SABBAT είδαν τις προσαγωγές και πέταξαν τρικάκια για διαμαρτυρία, με αποτέλεσμα να προσαχθούν πέντε από αυτά. Αργότερα, γύρω στις 9, μετά πολύωρη παραμονή στο Α.Τ. Συντάγματος, τα πέντε μέλη οδηγήθηκαν στο Α.Τ. Ακροπόλεως, καθώς είχε γίνει λάθος στη δικαιοδοσία των Τμημάτων! Ελεύθεροι αφέθηκαν οι τρεις, ενώ στους δύο επιβλήθηκαν πρόστιμα και έγινε δίωξη για παραβίαση των μέτρων κατά της πανδημίας. Εξω από το Α.Τ. Συντάγματος έγινε συγκέντρωση αλληλεγγύης, ενώ ακούστηκαν συνθήματα κατά της βίας εναντίον των γυναικών, όπως «Κάθε μήνα και γυναικοκτονία, αυτή κι αν είναι πανδημία». Το «παρών» έδωσε ο βουλευτής του ΜέΡΑ25 Γεώργιος Λογιάδης, οι δικηγόροι Γιάννα Κούρτοβικ και Αντωνία Λεγάκη, ενώ ανακοίνωση συμπαράστασης έβγαλαν η τομεάρχης Δικαιοσύνης του ΣΥΡΙΖΑ, βουλευτής Ειρήνη Αγαθοπούλου, το ΝΑΡ και η Νεολαία Κομμουνιστική Απελευθέρωση. Την ώρα που η αστυνομία αποδείκνυε στην πράξη πώς τιμά την ημέρα με διώξεις μελών φεμινιστικής διαμαρτυρίας, στην ιστοσελίδα της ζητούσε από τα θύματα ενδοοικογενειακής βίας να την καταγγέλλουν στις Αρχές, ενώ και ο υπουργός Προστασίας του Πολίτη αναρτούσε στο τουίτερ μήνυμα για την ανάγκη να γίνει προϊστορία η βία κατά των γυναικών. Μήνυμα για την ημέρα προβαλλόταν στο αριστερό άκρο της Βουλής, εκεί όπου λίγες μέρες πριν είχε προβληθεί σε ολόκληρο το κτίριο το αμφιλεγόμενο, χουντικής έμπνευσης βίντεο για την ημέρα των Ενόπλων Δυνάμεων."" ""Αδικες, υποκριτικές συλλήψεις στη φεμινιστική διαμαρτυρία"" ""2022-01-08 16:37:03.454814""",70,Γυναικοκτονία,1,99,2022-01-10T11:24:01.570175Z,2022-01-10T11:24:01.570211Z,7.861
"""Δραματικά στοιχεία για την έκταση της κακοποίησης γυναικών στη χώρα μας περιλαμβάνονται στην πρώτη ετήσια έκθεση για τη βία κατά των γυναικών που δημοσιοποίησε χθες η Γενική Γραμματεία Οικογενειακής Πολιτικής και Ισότητας των Φύλων (ΓΓΟΠΙΦ) που αφιερώνει στην Ελένη Τοπαλούδη. Περισσότερες από 13 γυναίκες την ημέρα, συνολικά 4.872 γυναίκες ήταν τα θύματα βίας στο διάστημα από την 1η Νοεμβρίου 2019 έως 31 Οκτωβρίου 2020 και αυτός ο αριθμός αφορά όσες κατήγγειλαν το περιστατικό όπως προκύπτει από τις βάσεις δεδομένων της Ελληνικής Εταιρείας Τοπικής Ανάπτυξης και Αυτοδιοίκησης (ΕΕΤΑΑ), και την Τηλεφωνική Γραμμή Υποστήριξης SOS 15900. Είναι χαρακτηριστικό ότι 549 καταγγελίες, περισσότερες από μία στις δέκα (11,2%) έγιναν το διάστημα της απαγόρευσης κυκλοφορίας το δίμηνο Μαρτίου Απριλίου. Με μια πρώτη ματιά περισσότερες από 8 στις 10 γυναίκες κακοποιούνται από γνωστό τους, κυρίως μέσα στη σχέση τους (τον νυν ή πρώην σύζυγο/σύντροφο σε ποσοστό 69%) αλλά και συγγενικό τους πρόσωπο (12%), είναι ηλικίας 36-45 χρονών (36%), άνεργη (45%) και μητέρα (71%). Η επικρατέστερη μορφή βίας είναι η ενδοοικογενειακή βία (84%) ενώ ακολουθούν με μικρότερα ποσοστά η σεξουαλική παρενόχληση και ο βιασμός (2%). Σχεδόν η μία στις δέκα (ποσοστό 9%) που αναφέρουν κακοποίηση είναι νεαρό κορίτσι έως 25. Παράλληλα την ίδια περίοδο η τηλεφωνική γραμμή υποστήριξης SOS 15900 24/7 από τις 6986 κλήσεις σχετικές με το θέμα που δέχτηκε οι 6.042 αφορούσαν «Περιστατικά Βίας» και οι 944 «Χρήσιμη Ενημέρωση». Από τις αστυνομικές καταγραφές για τα εγκλήματα κατά των γυναικών το 2019, η έκθεση παραθέτει στοιχεία για τις γυναίκες θύματα που κατήγγειλαν βιασμό και πέρσι ανήλθαν στις 204 ενώ το 2018 ήταν 217. Στο χειρότερο έγκλημα ωστόσο, αυτό της γυναικοκτονίας ή «γυναίκες θύματα ανθρωποκτονίας με πρόθεση (299 ΠΚ) σε συνδυασμό με τον νόμο περί ενδοοικογενειακής βίας» όπως αναφέρεται επισήμως καταγράφηκαν πέρσι 8 θύματα- 13 το 2018 και συνολικά 106 τη δεκαετία 2010-19. Από τα στοιχεία προκύπτει ότι για τα περισσότερα από τα έτη αναφοράς, κάθε μήνα μία γυναίκα δολοφονείται από κάποιο μέλος της οικογένειάς της. «Οι ανθρωποκτονίες με θύματα γυναίκες (γυναικοκτονίες) κυμαίνονται από το 30,4 –50%. Συγκεκριμένα, για το 2019 το ποσοστό των γυναικοκτονιών από μέλος της οικογένειας του θύματος ήταν 42,1%, καθώς στο σύνολο των 19 ανθρωποκτονιών γυναικών οι γυναικοκτονίες ανήλθαν σε 8» επισημαίνει χαρακτηριστικά η έκθεση. Συνολικά από τους δείκτες που αποτυπώνουν τη βία κατά των γυναικών σύμφωνα με τα στοιχεία της αστυνομίας, καταγράφεται μια σημαντική αύξηση στο διάστημα της κρίσης και μέχρι πριν την πανδημία της τάξης του 156% το διάστημα 2012-2019 στα περιστατικά ενδοοικογενειακής βίας που καταγγέλθηκαν από γυναίκες στην αστυνομία. Το 2019, 4.171 γυναίκες κατήγγειλαν ενδοοικογενειακή βία στην αστυνομία, αύξηση 9,3% σε σχέση με το 2018, όπου ο αντίστοιχος αριθμός ανέρχονταν σε 3.815. Ο δείκτης καταγγελλόμενων εγκλημάτων συντροφικής βίας, που αφορά εγκλήματα ενδοοικογενειακής βίας, ανεξαρτήτως φύλου του θύματος ή του θύτη, της μεταξύ τους σχέσης, όπως και της μορφής της βίας επίσης σημείωσε αύξηση 10,5% το 2019, από τα 4.722 καταγγελλόμενα εγκλήματα το 2018 σε 5.220 το 2019. Από τα στοιχεία της αστυνομίας ακόμη προκύπτει ότι στην πλειονότητά τους οι θύτες εγκλημάτων ενδοοικογενειακής βίας είναι άντρες (84,5%) ωστόσο στο 15,5% γυναίκες. Από τα στοιχεία της Δικαιοσύνης προκύπτει ότι η επιβολή περιοριστικών όρων από 13 Εισαγγελίες Πρωτοδικών για αδικήματα συναφή με την άσκηση ενδοοικογενειακής βίας σε βάρος μέλους της οικογένειάς τους αφορούσε πέρσι 46 άνδρες, έναντι 7 γυναικών, ενώ από το σύνολο των 63 Εισαγγελιών Πρωτοδικών το ίδιο διάστημα διώχθηκαν ποινικά για άσκηση ενδοοικογενειακής βίας 4.097 άνδρες και 736 γυναίκες, ως φερόμενοι θύτες ενδοοικογενειακής βίας. Ωστόσο παρά τις εκατοντάδες καταγγελίες, μικρό ποσοστό των θυτών τελικά εκτίουν ποινή σε σωφρονιστικό κατάστημα για άσκηση ενδοοικογενειακής βίας σε βάρος μέλους της οικογένειάς τους καθώς το 2019 ήταν 79 άνδρες έναντι 2 γυναικών.  "" ""Η Ελένη Τοπαλούδη δεν ήταν η εξαίρεση"" ""2022-01-08 16:37:03.454814""",69,Γυναικοκτονία,1,98,2022-01-10T11:23:53.437531Z,2022-01-10T11:23:53.437564Z,27.49
"""Tι μπορεί να λέει για μια κοινωνία να παίρνουν χιλιάδες «μου αρέσει», εγκωμιαστικά σχόλια ακόμη και προσφορές σε χρήμα βίντεο με σκηνές κακοποίησης και βίας εναντίον γυναικών; Είναι αυτά ακριβώς που μετέδιδε επί μήνες ο Ρώσος Στας Ρεσέτνικοφ ή «Ριφλάι Πανίνι» που έγινε διάσημος κακοποιώντας την 26χρονη φίλη του Βαλεντίνα Γκριγκορίεβα: την ταπείνωνε, την χτυπούσε, την έσερνε από τα μαλλιά σε απευθείας μετάδοση από το κανάλι του στο YouTube. Εως ότου την κλείδωσε ημίγυμνη στο μπαλκόνι σε θερμοκρασία κάτω από το μηδέν αδιαφορώντας για τις κραυγές της που όλο και ατονούσαν. Οταν έπειτα από ώρες την έσυρε μέσα, την άφησε παγωμένη και αναίσθητη στο πάτωμα και συνέχισε να επαίρεται για το «κατόρθωμά» του στους εξίσου ανώμαλους ακολούθους του προτού καλέσει ασθενοφόρο. Οι διασώστες απλά επιβεβαίωσαν τον θάνατό της και η μετάδοση σταμάτησε μόνο όταν έφτασε η αστυνομία. Ο 30χρονος είναι πλέον προφυλακισμένος και διερευνάται για ανθρωποκτονία από πρόθεση. Παρότι τα αρχικά πορίσματα των ιατροδικαστών αναφέρουν τραύματα στο κρανίο, αιμάτωμα και πολλαπλούς μώλωπες από τα χτυπήματα που της είχε δώσει στο κεφάλι –πάλι σε απευθείας μετάδοση– λέει πως είναι αθώος και πως η κοπέλα ήταν ναρκομανής και πέθανε από υπερβολική δόση. Ενώ σε ολόκληρο τον κόσμο υιοθετούνται νόμοι και αυστηροποιούνται οι υπάρχοντες για την έμφυλη βία, στη Ρωσία –όπου μία στις τρεις γυναίκες την έχει υποστεί– πριν από τρία χρόνια θέσπισαν πιο ελαφριές ποινές για την ενδοοικογενειακή βία. Ετσι, αν ένας ξυλοδαρμός δεν οδηγήσει σε σπάσιμο κάποιου κόκαλου ή νοσηλεία, δεν θεωρείται έγκλημα κι αν ο δράστης δεν έχει προηγούμενο θα τη γλιτώσει με ένα μικρό πρόστιμο. Η υπόθεση του Ρεσέτνικοφ δεν είναι μοναδική, αλλά ενδεικτική μιας επικίνδυνης υποκουλτούρας που ανθεί στη Ρωσία: το «τρας-στρίμινγκ», οι μεταδόσεις-σκουπίδια, όπως τις χαρακτηρίζει το ρωσικό τηλεοπτικό δίκτυο RT, όπου μισογυνία και βία αποτελούν βασικό περιεχόμενο. «Οι τρας-στρίμερ κερδίζουν χρήματα αποδεχόμενοι τις προκλήσεις που προτείνουν οι θεατές. Οι ακόλουθοι, συχνά χιλιάδες, τους προσφέρουν χρήματα για να εφαρμόσουν πιστά τις οδηγίες τους, από προσβολές ως και σεξουαλική κακοποίηση κοριτσιών on camera», γράφει ο ιστότοπος του RT. Ενα κοκτέιλ οφθαλμολαγνείας και σαδισμού κατ’ ανάθεση που αναλαμβάνουν να εκτελέσουν γιουτιούμπερ πρόθυμοι για τα πάντα, αρκεί να πάρουν «μου αρέσει» και χρήματα. Αυτό κάνει άλλος διαβόητος στρίμερ, ο Αντρέι Μπουρίμ, που αφού έγινε διάσημος δείχνοντας πώς πείθει νέες κοπέλες, ανάμεσά στους και ανήλικες, να γδυθούν on camera, κερδίζοντας σημαντικά ποσά για αυτές τις μεταδόσεις, τον περασμένο μήνα «αναβάθμισε το προφίλ» του, μεταδίδοντας πώς στη διάρκεια μιας γιορτής χτυπάει το πρόσωπο μιας κοπέλας επανειλημμένα σε ένα τραπέζι τραυματίζοντάς την σοβαρά. Ανάλογα νοσηρά σενάρια ακολουθεί κι άλλος βιντεομπλόγκερ ονόματι Μπελόγκ, που χτύπησε μετέδωσε τον άγριο ξυλοδαρμό της μητέρας του με αντάλλαγμα 1.000 ρούβλια. Οσο για τους ακόλουθους του δολοφόνου Ρεσέτνικοφ, το δήθεν «άκακο ποίμνιο της κοινοτοπίας του κακού», συγκεντρώνουν χρήματα για να του εξασφαλίσουν την καλύτερη δυνατή υπεράσπιση… Να βγει γρήγορα από της φυλακής τα σίδερα για να ξαναπιάσει δουλειά κακοποιώντας σε απευθείας μετάδοση γυναίκες."" ""Γυναικοκτονία σε ζωντανή μετάδοση για μερικά «λάικ»"" ""2022-01-08 16:37:03.454814""",68,Γυναικοκτονία,1,97,2022-01-10T11:23:25.687536Z,2022-01-10T11:23:25.687580Z,13.134
"""Κύριε διευθυντά, Στο φύλλο της 17/12 της έγκριτης εφημερίδας σας, διάβασα το συγκλονιστικό άρθρο της Χρ. Πάντζου με τίτλο «Γυναικοκτονία σε ζωντανή μετάδοση για μερικά ‘’λάικ’’». Πάντα έτρεφα φιλικά αισθήματα για τον ευγενή ρωσικό λαό των μεγάλων ποιητών, συγγραφέων, μουσικών, καλλιτεχνών και… επαναστατών, καθώς και μια ιδιαίτερη εκτίμηση στον πρόεδρο Πούτιν που κατόρθωσε να βγάλει τη χώρα του από τη φτώχεια και την αθλιότητα και να την καταστήσει ισότιμο εταίρο στην παγκόσμια πολιτική σκηνή. Δυστυχώς, απ’ ό,τι φαίνεται τα πράγματα στη σύγχρονη Ρωσία έχουν αλλάξει πολύ!... Τι άλλο μπορεί να συλλογιστεί κανείς για μια on camera βασανιστική δολοφονία (ύστερα από πολύμηνο συστηματικό βασανισμό και ταπεινώσεις) της 26χρονης Βαλεντίνα Γκριγκοριέβα από το ανθρωπόμορφο κτήνος φίλο της και με χιλιάδες «λάικ» εγκωμιαστικά, παρά ότι ένα μεγάλο μέρος της σύγχρονης ρωσικής κοινωνίας έχει εκφυλιστεί σε απόλυτο βαθμό; Η δε στάση των αρχών να παρακολουθούν (αυτόν και άλλους σαν κι αυτόν) απαθείς, δεν αποτελεί τον απόλυτο εκφυλισμό ενός απολυταρχικού καθεστώτος;... Θέλω να απευθύνω έκκληση μέσω της εφημερίδας σας σε όλες τις οργανώσεις προστασίας των ανθρωπίνων δικαιωμάτων, τις οργανώσεις των γυναικών, τους διανοούμενους, τους καλλιτέχνες και όλους τους ευαίσθητους ανθρώπους της χώρας μας να ενώσουν τη φωνή τους με ψηφίσματα και καλέσματα ώστε να σταματήσει αυτό το απάνθρωπο φαινόμενο. Επίσης, και η Εκκλησία μας πρέπει να πάρει θέση για μια χώρα που το βαθύ θρησκευτικό αίσθημα των κατοίκων της παραμένει αναλλοίωτο επί αιώνες. Με εκτίμηση,Ανδρέας Μπόμπας, συνταξιούχος εκπαιδευτικός Η επιστολή δημοσιεύτηκε στο φύλλο της «Εφ.Συν.» τη Δευτέρα 04/01/2021."" ""Για τις γυναικοκτονίες"" ""2022-01-08 16:37:03.454814""",67,Γυναικοκτονία,1,96,2022-01-10T11:23:12.310273Z,2022-01-10T11:23:12.310307Z,10.029
"""Η Βικτόρια Σαλασάρ δεν πρόλαβε καν να ψιθυρίσει «Δεν μπορώ να ανασάνω». Οι τέσσερις δημοτικοί αστυνομικοί που τη συνέλαβαν, της πέρασαν χειροπέδες, την πέταξαν στο πεζοδρόμιο κι ενώ ζητούσε ξέπνοη να σταματήσουν, η μία από αυτούς πίεσε το γόνατό της στον λαιμό της άτυχης γυναίκας σπάζοντάς της δύο σπονδύλους και σκοτώνοντάς την. Ενα μόνο λεπτό, σε έναν από τους τουριστικούς παραδείσους του Μεξικού, το Τουλούμ της πολιτείας Κιντάνα Ρόο, μπροστά σε δεκάδες περαστικούς που άφωνοι κατέγραψαν στα κινητά τους τη σκηνή ως τεκμήριο εγκληματικής βαναυσότητας. Η 36χρονη μετανάστρια από το Ελ Σαλβαδόρ έχασε τη ζωή της όπως ακριβώς και ο Τζορτζ Φλόιντ –ένα γόνατο που πιέζει αφόρητα τον λαιμό-, δύο ημέρες πριν αρχίσει η δίκη του λευκού αστυνομικού που τον Μάιο του 2020 στη Μινεσότα δολοφόνησε τον Αφροαμερικανό, πυροδοτώντας ένα τεράστιο κύμα διαμαρτυρίας. Οι τρεις άντρες και μια γυναίκα αστυνομικοί δεν μπήκαν καν στον κόπο να φωνάξουν ασθενοφόρο όταν είδαν τη Σαλασάρ να κείται άψυχη. Ενώ επέδειξαν άκρατη ασέβεια με την αναίτια επίδειξη της σορού της μετά το συμβάν, όπως επεσήμανε ο εισαγγελέας Οσκαρ Οκάμπο ανακοινώνοντας πως εναντίον τους έχει ξεκινήσει έρευνα για γυναικοκτονία με σοβαρά επιβαρυντικά λόγω της στάσης τους. Ο Μεξικανός πρόεδρος Αντρές Μανουέλ Λόπες Ομπραδόρ καταδίκασε απερίφραστα το συμβάν δηλώνοντας πως «της συμπεριφέρθηκαν βάναυσα και τη δολοφόνησαν, είναι ένα γεγονός που μας γεμίζει θλίψη, πόνο και ντροπή». Ενα έγκλημα τόσο ακραίο ώστε ο Λόπες Ομπραδόρ, ο οποίος συνήθως υποτιμά τη βία κατά των γυναικών και συχνά στιγματίζει το φεμινιστικό κίνημα ως χειραγωγούμενο από την αντιπολίτευση, αναγκάστηκε να αναγνωρίσει δημόσια ότι το πρόβλημα της βίας εδώ και χρόνια επιδεινώνεται, ενώ λιγότερο από το 10% αυτών των εγκλημάτων επιλύεται ή τιμωρείται. Αλλά το ακόμη πιο ντροπιαστικό ήταν πως την ίδια ημέρα που η χώρα συγκλονιζόταν από μια ακόμη γυναικοκτονία, έφτανε στο Μεξικό μια διεθνής αντιπροσωπεία για να εγκαινιάσει το Φόρουμ Γενιά Ισότητας που οργάνωσε η χώρα μαζί με τη Γαλλία και τα Ηνωμένα Εθνη για να προάγει τα δικαιώματα των γυναικών στον κόσμο! Αμεση ήταν και η αντίδραση του προέδρου του Ελ Σαλβαδόρ, Ναγίμπ Μπουκέλε, που απαίτησε να αποδοθεί δικαιοσύνη, προκαλώντας ωστόσο πολλά σχόλια με τουίτ του όπου έγραφε: «Η περίπτωση της Βικτόρια είναι πολύ χειρότερη απ’ ό,τι πιστεύαμε. Δεν μπορούμε να δώσουμε περισσότερες πληροφορίες, αλλά το ανθρώπινο δράμα είναι πολύ ευρύτερο και πρέπει να απαγγελθούν κατηγορίες για μισογυνία και επίθεση... Δεν έχουν συλληφθεί ακόμη όλοι οι ένοχοι». Μέλη γυναικείων και μεταναστευτικών οργανώσεων μιλούν για ένα ακόμη κρατικό έγκλημα που δείχνει τα βαθιά προβλήματα έχουν τόσο τα σώματα ασφαλείας όσο και η μεταναστευτική πολιτική και η πολιτική κατά της έμφυλης βίας στο Μεξικό. Αυτό επισημαίνει Εθνικό Ινστιτούτο Μετανάστευσης (INM), θυμίζοντας πως οι αστυνομικοί συχνά δεν τηρούν τα πρωτόκολλα χρήσης βίας όταν έχουν απέναντί τους μετανάστες/τριες ή διαδηλώτριες, όπως έγινε για παράδειγμα πέρσι τον Νοέμβριο όταν αστυνομικοί στο Κανκούν πυροβολούσαν στον αέρα και παρενοχλούσαν σεξουαλικά γυναίκες σε πορεία κατά των γυναικοκτονιών. Τη Δευτέρα χιλιάδες Μεξικανές διαδήλωσαν σε διάφορες πόλεις της χώρας με σύνθημα «Δικαιοσύνη για τη Βικτόρια». Αλλά και για την 29χρονη Κάρλα Μογκέλ, που την ίδια ημέρα βρέθηκε ακρωτηριασμένη, δολοφονημένη και πεταμένη στη θάλασσα στο νησί Χόλμποξ της ίδιας πολιτείας Κιντάνα Ρόο. Ενώ στο Τουλούμ, μπροστά στο δημαρχείο, κάπου εκατό διαδηλώτριες ξάπλωσαν στην άσφαλτο –έτσι ακριβώς όπως είχαν ρίξει οι αστυνομικοί τη Σαλασάρ- και τραγούδησαν τον μεξικανικό φεμινιστικό ύμνο «Ζώντας χωρίς φόβο» της συνθέτριας Βιβίρ Κιντάνα. «Πίσω από την τουριστική βιτρίνα υπάρχει η δύσκολη πραγματικότητά μας. Γιατί κι ο παράδεισος είναι βαμμένος στο αίμα. Γιατί κι εδώ μας σκοτώνουν, μας κακοποιούν σε σκοτεινούς δρόμους, κι οι καταγγελίες μας φτάνουν από παντού: από γυναίκες των φτωχογειτονιών και από γυναίκες των πλούσιων οικιστικών συγκροτημάτων», έλεγαν μέλη της Φεμινιστικής Συλλογικότητας του κατά τα άλλα ειδυλλιακού Τουλούμ, τα οποία διοργάνωσαν την πορεία. Ανάλογες διαδηλώσεις έγιναν την Τρίτη και στο Σαν Σαλβαδόρ, όπου μπροστά στο μνημείο του Συντάγματος ο κόσμος αφήνει λουλούδια και κεριά στη μνήμη της άτυχης γυναίκας. «Η δολοφονία της Βικτόρια γίνεται ενώ είχε καταφύγει σε άλλο κράτος για να προστατευτεί από καταστάσεις βίας που υφίστατο στη χώρα της: η γενέτειρά της, η πολιτεία Σονσονάντες, είναι από εκείνες όπου καταγράφονται τα περισσότερα κρούσματα βίας κατά των γυναικών. Και πρέπει επίσης να την εντάξουμε στο πλαίσιο των διακρίσεων απέναντι στους μετανάστες που δεν έχουν μηχανισμούς προστασίας», έλεγε η Μορένα Ερέρα, μέλος της συντονιστικής επιτροπής της Φεμινιστικής Κολεκτίβας του Ελ Σαλβαδόρ. «Η περίπτωση της Βικτόρια δείχνει πως η βία δεν γνωρίζει σύνορα: τα σύνορα περιορίζουν εμάς τους ανθρώπους αλλά όχι την καταπίεση, την έμφυλη βία, την αστυνομική δράση». Αυτό το περιστατικό φέρνει στην επιφάνεια δύο από τα μεγαλύτερα δεινά και μαζί κρίσεις που αντιμετωπίζει το Μεξικό. Από τη μία την ανδροκρατική βία, που κάθε μέρα σκοτώνει περισσότερες από 10 Μεξικανές, που ευθύνεται για το γεγονός ότι οκτώ στις δέκα έχουν υποστεί επιθέσεις, παρενόχληση, κακοποίηση, σύμφωνα με την οργάνωση Γυναίκες των Ηνωμένων Εθνών, και που μέσα σε ένα εξάμηνο (Σεπτέμβριος 2020-Φεβρουάριος 2021), ανάγκασε 11.132 γυναίκες με τα παιδιά τους να ζητήσουν την αρωγή και προστασία του Εθνικού Δικτύου Καταφυγίων. Και από την άλλη, τη μεταναστευτική κρίση, όπως δείχνει το γεγονός ότι το Μεξικό από τις αρχές του χρόνου και ώς τις 25 Μαρτίου είχε συλλάβει 34.993 παράτυπους μετανάστες (αύξηση 28% από πέρσι) που επιχειρούν το απελπισμένο ταξίδι προς το βορειοαμερικανικό όνειρο, με έναν μεγάλο αριθμό τους να είναι μόνες γυναίκες με τα παιδιά τους, εκτεθειμένες σε κάθε κίνδυνο."" ""Νεκρή από ασφυξία κάτω από γόνατα αστυνομικών"" ""2022-01-08 16:37:03.454814""",66,Γυναικοκτονία,1,95,2022-01-10T11:23:01.977146Z,2022-01-10T11:23:01.977190Z,13.78
"""Xιλιάδες άνθρωποι βγήκαν χθες στους δρόμους του Κεμπέκ για να καταγγείλουν τη βία σε βάρος των γυναικών και να ζητήσουν από την κυβέρνηση να κάνει περισσότερα. Από τις περίπου είκοσι διαδηλώσεις που έγιναν στην επαρχία, αυτή στο Μόντρεαλ προσέλκυσε τον περισσότερο κόσμο, πάνω από 10.000 ανθρώπους, σύμφωνα με τους διοργανωτές. Στη μεγάλη πορεία, έβλεπε κανείς πλακάτ με συνθήματα όπως «Δεν σκοτώνεις ποτέ από αγάπη», «Γυναικοκτονίες, η αθέατη πανδημία», «Μεταρρυθμίσεις πριν να είμαστε νεκρές». «Φτάνει πια», «ούτε μία περισσότερη» φώναξαν οι διαδηλωτές και οι διαδηλώτριες, γυναίκες κατά πλειονότητα. Νωρίτερα, η αστυνομία επιβεβαίωσε ότι ο θάνατος μιας γυναίκας στα τέλη του Μαρτίου στο βόρειο τμήμα της επαρχίας ήταν γυναικοκτονία, η όγδοη σε ισάριθμες εβδομάδες και η 13η από την εκδήλωση της πανδημίας του νέου κορονοϊού στον Καναδά. «Πίσω από καθεμιά από αυτές τις δολοφονημένες γυναίκες υπάρχουν χιλιάδες άλλες που ζουν με τον φόβο καθημερινά. Έχουν γίνει 300 απόπειρες ανθρωποκτονίας που δεν αναφέρθηκαν, φτάνει πια», είπε στο πλήθος η ηθοποιός Ίνγκριντ Φαλέζ, «επιζήσασα» σχέσης με βίαιο σύντροφο. «Είμαστε εδώ σήμερα για πούμε ότι η βία, ψυχολογική, οικονομική, σεξουαλική και σωματική, είναι απαράδεκτη», πρόσθεσε. Στελέχη τεσσάρων οργανισμών αρωγής σε γυναίκες οι οποίες κάλεσαν στις κινητοποιήσεις, ζητούν από τον πρωθυπουργό του Κεμπέκ, Φρανσουά Λεγκό, να κάνει περισσότερα, ειδικά όσον αφορά τη χρηματοδότηση κέντρων υποδοχής και φιλοξενίας. Στα τέλη Μαρτίου, ο Λεγκό είχε υποσχεθεί να ασχοληθεί «προσωπικά» με το ζήτημα, δεσμευόμενος να ανακοινώσει σύντομα μέτρα."" ""«Φτάνει πια»: Διαδηλώσεις μετά από 8 γυναικοκτονίες σε 8 εβδομάδες στο Κεμπέκ"" ""2022-01-08 16:37:03.454814""",65,Γυναικοκτονία,1,94,2022-01-10T11:22:47.968804Z,2022-01-10T11:22:47.968837Z,6.979
"""Προφυλακιστέος κρίθηκε με τη σύμφωνη γνώμη ανακριτή και εισαγγελέα ο δράστης της γυναικοκτονίας και δολοφονίας στη Μακρινίτσα. Ο 32χρονος οδηγήθηκε στις φυλακές, ενώ έξω από τα δικαστήρια ξέσπασαν σοβαρά επεισόδια. Λίγο μετά τις 4 το απόγευμα, έξω από το δικαστικό μέγαρο Βόλου, είχαν συγκεντρωθεί εκατοντάδες συγγενείς, φίλοι, συγχωριανοί και απλοί πολίτες για να αποδοκιμάσουν τον 32χρονο που σκότωσε την 28χρονη σύζυγό του και τον 30χρονο αδελφό της στη Μακρινίτσα την περασμένη Δευτέρα.  Τα επεισόδια ξεκίνησαν όταν οι συγκεντρωμένοι επιτέθηκαν και προσπάθησαν να λιντσάρουν τον δράστη κατά την έξοδό του από το Δικαστικό Μέγαρο, συνοδευόμενος από ισχυρές αστυνομικές δυνάμεις, για να μεταφερθεί στο θωρακισμένο λεωφορείο της Αστυνομίας που θα τον οδηγούσε στις φυλακές. Οι αστυνομικές δυνάμεις επιχείρησαν να συγκρατήσουν και να απωθήσουν τον κόσμο, ενώ τα επεισόδια συνεχίσθηκαν στην πλατεία Ελευθερίας καθώς κάποιοι προσπάθησαν να ακινητοποιήσουν το λεωφορείο της Αστυνομίας, ακόμα και πέφτοντας μπροστά στο αυτοκίνητο, κάτι που κατάφεραν αρκετές φορές. Ο 32χρονος δράστης είχε οδηγηθεί στον ανακριτή για να απολογηθεί, στις 11:00 αντί για τις 12.30 που ήταν προγραμματισμένη η προσαγωγή του, για λόγους ασφαλείας και όταν έκανε την εμφάνισή του το αστυνομικό όχημα, οι συγκεντρωμένοι είχαν επιτεθεί φραστικά στον 32χρονο. Υπενθυμίζεται ότι ο δράστης βρίσκεται αντιμέτωπος με βαρύτατες κατηγορίες και δίωξη για ανθρωποκτονία από πρόθεση σε ήρεμη ψυχική κατάσταση κατά συρροή, αλλά και για απόπειρα ανθρωποκτονίας κατά της μητέρας των θυμάτων. Σε βάρος του ασκήθηκε επίσης δίωξη για παράνομη οπλοφορία και οπλοχρησία."" ""Στη φυλακή ο δράστης του διπλού φονικού στη Μακρινίτσα-Οργή στα δικαστήρια"" ""2022-01-08 16:37:03.454814""",64,Γυναικοκτονία,1,93,2022-01-10T11:22:40.756749Z,2022-01-10T11:22:40.756784Z,4.251
"""Νέα δικάσιμος αναμένεται να οριστεί για την εκδίκαση της υπόθεσης δολοφονίας μιας 31χρονης γυναίκας στον Μασταμπά Ηρακλείου, στα τέλη Νοεμβρίου του 2019. Η 31χρονη είχε εντοπιστεί νεκρή σε οικεία της περιοχής Μασταμπά και αρχικά ο θάνατός της αποδόθηκε σε χρήση ναρκωτικών ουσιών, καθώς δίπλα στην άτυχη κοπέλα βρέθηκαν σύνεργα χρήσης ηρωίνης. Ωστόσο, η ιατροδικαστική έκθεση έδειξε ότι η κοπέλα έφερε εκχυμώσεις σε όλο της το σώμα από πολλαπλά χτυπήματα, υποσκληρίδιο αιμάτωμα στο κεφάλι και ίχνη από προσπάθεια στραγγαλισμού στο λαιμό. Ο 40χρονος σύντροφός της ήταν από τους πρώτους που προσήχθησαν στην αστυνομία και αργότερα ομολόγησε ότι ο ίδιος την χτύπησε, μετά από καυγά, καταφέρνοντάς της θανατηφόρα χτυπήματα. Ο ίδιος φέρεται να είπε στους αστυνομικούς ότι δεν είχε πρόθεση να τη σκοτώσει και ότι δεν κατάλαβε ότι ήταν νεκρή. Σημειώνεται ότι ο 43χρονος, σήμερα, φερόμενος ως δράστης βρίσκεται ήδη προφυλακισμένος."" ""Νέα δικάσιμος λόγω covid για την υπόθεση γυναικοκτονίας στο Ηράκλειο"" ""2022-01-08 16:37:03.454814""",63,Γυναικοκτονία,1,92,2022-01-10T11:22:36.253323Z,2022-01-10T11:22:36.253356Z,20.179
"""Όλη η ομορφιά σε ένα παραμύθι εντοπίζεται στο φανταστικό στοιχείο του. Αλλά και στο γεγονός ότι αφορά συνήθως μια μικρή κοινότητα ανθρώπων, στην οποία προκύπτουν διάφορα τεχνουργήματα και κάποια στιγμή, στο τέλος, οι ήρωες ζουν «καλά και εμείς καλύτερα».  Φαντάζει παράξενο που στις σημερινές κοινωνίες, καθόλα εξορθολογισμένες, εξατομικευμένες, απομαγευμένες, να γνωρίζουν τεράστια εμπορική επιτυχία οι λογής-λογής παραμυθίες, όπως για παράδειγμα ο «Χάρι Πότερ» κ.α. Γιατί συμβαίνει αυτό; Μα γιατί το μυθικό στοιχείο συνδέεται με την ανάγκη ένταξης στην κοινότητα που τόσο πολύ έχει ανάγκη ο εξατομικευμένος εαυτός μας, κατά τον Άντερσον (Φαντασιακές Κοινότητες). Και όχι με την κατανάλωση μιας θνησιγενούς ζωής τού ανθρώπου-καταναλωτή αισθήσεων του Μπρωντιγιάρ - Δηλαδή μια ζωή που είναι πατριαρχικά πλασμένη, παράγει μη βιώσιμες ανθρώπινες σχέσεις που έχουν ως βασικό γνώμονα την επερχόμενη απώλεια και, κυρίως, την ανδρική κυριαρχία. Το αίτημα για την ουσιαστική ισότητα των φύλων αφορά, διαχρονικά, την ανάπτυξη της ανθρώπινης συνεργασίας και όχι τον εκφυλισμό μιας συμβατικής κοινωνικής συνθήκης.  Η ίδια η δυναμική τού φεμινιστικού κινήματος αφορά, τελικά, την καλλιέργεια της συλλογικότητας, της κατανόησης, της δημιουργικότητας γύρω από τις ανθρώπινες ιδιότητες - Εκείνες που ξεχωρίζουν έναν άνθρωπο από ένα κοπάδι με ζώα. Τα πατριαρχικά πρότυπα είναι παντού, μακιγιαρισμένα ή όχι, παράγονται και αναπαράγονται με φρενήρεις ρυθμούς στην καθημερινότητα: Για παράδειγμα η επιφανειακή εικόνα τής γυναίκας στη βιομηχανία της διαφήμισης, αποτελεί αναπαράσταση της επιφανειακής εικόνας του άντρα. Εγκλωβισμένη, φυσικά, στο οριακό δίπολο άντρας-γυναίκα. Με αποτέλεσμα να προκύπτει αυτό που η Κολέτ Ντόουλινγκ έχει χαρακτηρίσει ως Cinderella Complex, δηλαδή το Σύνδρομο της Σταχτοπούτας: Ο κρυφός γυναικείος φόβος απέναντι στην ανεξαρτησία. Γιατί, ναι, το πατριαρχικό κοινωνικό μοντέλο, δηλαδή οι περισσότερες κοινωνίες διαχρονικά σε ολόκληρο τον πλανήτη - φυσικά ανάμεσά τους βρίσκεται και η ελληνική κοινωνία, ευνοούν τη μη χειραφέτηση σε γυναίκες και θηλυκότητες, ακριβώς για να προκύπτει ο φόβος απέναντι στην ανεξαρτησία τους. Κι εδώ είναι που έχουν ενδιαφέρον οι μελέτες του Αντόρνο, καθώς αποζητά την συνταύτιση της ανθρώπινης φύσης με την κοινωνία - Δηλαδή την ανθρώπινη χειραφέτηση για να υπάρξει, τελικά, μια καλύτερη κοινωνία. Η ίδια η νεωτερικότητα όμως συνταύτισε το ατομικό και συλλογικό πεπρωμένο με τον άνθρωπο και την κοινωνία, κάτι που με όρους εξουσίας σημαίνει ότι οι αδύναμοι της κοινωνίας παραμένουν πάντα αδύναμοι και, με μια έννοια, οι ισχυροί έχουν ετοιμάσει για εκείνους ένα συγκεκριμένο μέλλον. Αν όπου υπάρχει η λέξη «αδύναμοι» αντικαταστήσουμε με τη λέξη «γυναίκες», «θηλυκότητες» ή «ΛΟΑΤΚΙ υποκείμενα» και όπου υπάρχει η λέξη «ισχυροί» αντικαταστήσουμε με την πατριαρχική φιγούρα του μάτσο «άντρα», τότε θα φτάσουμε με μαθηματική ακρίβεια στα λόγια του Μπάουμαν για τη στιγμή που η πόρτα κλείνει έξω από το σπίτι και γίνεται όνειρο. Αλλά και για τη στιγμή που η πόρτα κλείνει μέσα από το σπίτι και γίνεται εφιάλτης και φυλακή. Γιατί, ναι, για πολλές από εκείνες η πόρτα που κλείνει μέσα από το σπίτι και μαζί τους βρίσκεται ένας άντρας, γίνεται εφιάλτης και φυλακή. Όπως σημειώνει στο τελευταίο βιβλίο της η Μαρία Λούκα, με τίτλο «Μια γυναίκα απολογείται» (εκδ. Τόπος), που δεν αφορά αποκλειστικά μια ιστορία, αυτονομημένη, αλλά μια νουβέλα καθημερινών μικρών θανάτων που υπάρχουν τριγύρω μας. Και σε αυτή την περίπτωση την ευθύνη την έχουμε και εμείς. Όπως ο κακοποιητής δεν έχει ένα εκμαγείο που να τον κάνει να ξεχωρίζει όταν εκμηδενίζει την προσωπικότητα ή μπορεί να φτάσει ακόμα και σε έγκλημα με βάση το φύλο (τη γυναικοκτονία δηλαδή), έτσι και η κακοποιημένη γυναίκα, θηλυκότητα, ΛΟΑΤΚΙ υποκείμενο δεν ξεχωρίζει από τις υπόλοιπες. Κι αυτό, τυπικά, σημαίνει ότι αυτή η συνθήκη τις αφορά όλες. Με όσα καταπιάνεται η Μ. Λούκα στο βιβλίο της (εμπνευσμένα χωρισμένο στη νουβέλα, το επίμετρο, και το γλωσσάρι των ορισμών), αφορούν έναν διαρκή πόλεμο που έχει κηρύξει το κοινωνικό σύστημα της πατριαρχίας, θέτοντας τα όρια της ελευθερίας, της δυστοπίας και του πόνου πάνω στη γυναικεία ψυχή και το γυναικείο κορμί. Αν δεν θέλουμε να βρεθεί ποτέ ξανά καμία μόνη, δεν φτάνει μόνο να τις ακούμε αφού έχουν υπάρξει θύματα. Αλλά να δημιουργήσουμε ένα περιβάλλον στο οποίο πραγματικά δεν θα είναι καμία μόνη και, κυρίως, δεν θα υπάρχει λόγος για καμία από εκείνες να φοβάται. Προσπάθειες όπως αυτή της Μαρίας λειτουργούν προσθετικά προς αυτή την κατεύθυνση, μέχρι να φτάσουμε στη στιγμή που, ως κοινωνία, θα καταργήσουμε τον λόγο ύπαρξης τέτοιων βιβλίων. "" ""Μια γυναίκα απολογείται - Κι εμείς ακόμα δεν της έχουμε ζητήσει συγνώμη"" ""2022-01-08 16:37:03.454814""",62,Γυναικοκτονία,1,91,2022-01-10T11:22:15.776917Z,2022-01-10T11:22:15.776957Z,22.215
"""Διαμαρτυρίες για τις δολοφονίες γυναικών στο Πουέρτο Ρίκο έφερε η υπόθεση γνωστού μποξέρ, που είχε αγωνιστεί στους Ολυμπιακούς του 2012, και κατηγορείται για την απαγωγή και τη δολοφονία της εγκύου ερωμένης του όπως και για την σκόπιμη θανάτωση του αγέννητου παιδιού. Ο 27χρονος Φέλιξ Βερντέχο φέρεται να επιτέθηκε στην Κέισλα Ροντρίγκεζ και στη συνέχεια να πέταξε το σώμα της από γέφυρα κοντά στο Σαν Χουάν. Μάλιστα, φέρεται να την πυροβόλησε πριν τη δέσει και να έριξε στο σώμα της μέσα στο νερό, την ώρα που στεκόταν πάνω στη γέφυρα.  Σύμφωνα με την αστυνομία, παραδόθηκε την Κυριακή αλλά αρνήθηκε να συνεργαστεί με τους ανακριτές, ενώ οι πληροφορίες αναφέρουν ότι ένας άλλος άνδρας τον βοήθησε. Η σορός του θύματος βρέθηκε σε λιμνοθάλασσα το Σάββατο και ταυτοποιήθηκε μέσω των δοντιών του θύματος την Κυριακή. Η μητέρα της Κέισλα δήλωσε σε τοπικά μέσα ενημέρωσης ότι η κόρη της κυοφορούσε το παιδί του Βερντέχο, ο οποίος δεν ήθελε το μωρό γιατί ήταν παντρεμένος. «Της είπα να προσέχει, γιατί την είχε απειλήσει να μην συνεχίσει την κύηση, επειδή είχε την οικογένειά του κι είναι μπόξερ, δημόσιο πρόσωπο», είπε στην εφημερίδα El Nuevo Día, προσθέτοντας ότι μίλησε τελευταία φορά με την κόρη της την περασμένη Πέμπτη. Όπως είπε, η επίσης 27χρονη Ροντρίγκεζ γνώριζε τον Βερντέχο από τότε που ήταν έφηβοι και είχε κρατήσει επαφή μαζί του όλα αυτά τα χρόνια. Η εταιρεία προώθησης πυγμάχων Top Rank, που συνεργαζόταν με τον μποξέρ από το 2012, αφαίρεσε τη σελίδα του το σαββατοκύριακο δημοσιεύοντας μια δήλωση που ανέφερε πως «οι σκέψεις και οι προσευχές είναι με την οικογένεια και τους φίλους της Keishla Marlen Rodriguez Ortiz, και με όλους εκείνους που βρίσκονται σε πένθος». «Είμαστε βαθιά ενοχλημένοι και θα συνεχίσουμε να παρακολουθούμε τις εξελίξεις στην υπόθεση» Την Κυριακή εκατοντάδες διαδηλωτές και διαδηλώτριες συγκεντρώθηκαν σε μια γέφυρα κοντά στον τόπο του εγκλήματος για να διαμαρτυρηθεί ενάντια στις δολοφονίες γυναικών. Ο Βερντέχο θα οδηγηθεί ενώπιον του δικαστηρίου τη Δευτέρα. Η σύλληψή του έρχεται λίγες μόνο ημέρες μετά τον εντοπισμό μιας άλλης νεκρής γυναίκας.  Πρόκειται για την Andrea Ruiz Costas, η οποία είχε καταγγείλει τον σύντροφό της για βία τον περασμένο Μάρτιο, αλλά ο δικαστής απέρριψε την υπόθεση, σύμφωνα με τοπικά ΜΜΕ. Τώρα ο σύντροφός της κατηγορείται από τότε για δολοφονία. Οργανώσεις δικαιωμάτων αναφέρουν ότι καταγράφεται τουλάχιστον μία γυναικοκτονία κάθε εβδομάδα με τα εγκλήματα να φτάνουν πέρυσι τα 60. Μετά από χρόνια πιέσεων από ακτιβιστές, ο κυβερνήτης του Πουέρτο Ρίκο, Pedro Pierluisi, κήρυξε τον Ιανουάριο κατάσταση έκτακτης ανάγκης για την αύξηση της βίας κατά των γυναικών στο νησί. Η διαταγή περιλαμβάνει τη διάθεση περισσότερων πόρων για την αντιμετώπιση του φαινομένου, εκστρατεία για την έμφυλη βία και τη δημιουργία εφαρμογής για κινητά με σκοπό για μπορούν να ζητήσουν βοήθεια τα θύματα. Πηγή: BBC"" ""Mποξέρ κατηγορείται για τη δολοφονία εγκύου στο Πουέρτο Ρίκο"" ""2022-01-08 16:37:03.454814""",61,Γυναικοκτονία,1,90,2022-01-10T11:21:53.290961Z,2022-01-10T11:21:53.290995Z,12.549
"""Δεν ήταν όπως φαίνεται η πρώτη φορά που η 31χρονη γυναίκα στη Δάφνη, που σήμερα έγινε το τελευταίο θύμα γυναικοκτονίας στη χώρα μας, βίωνε τη βίαιη συμπεριφορά του άνδρα της. Σύμφωνα με όσα βλέπουν το φως της δημοσιότητας, μετά το φονικό στη Δάφνη, υπήρξε και πρόσφατη καταγγελία στην αστυνομία για ενδοοικογενειακή βία. Μια γυναίκα, με ανάρτησή της στα social media όπου παρατηρεί: «Τη σκότωσε τελικά», φέρεται να είχε ειδοποιήσει τις αρχές πριν από περίπου 20 ημέρες, καθώς είχαν θορυβηθεί στην πολυκατοικία από τη φασαρία. «Σήμερα βράδυ κάλεσα το 100 για ενδοοικογενειακή βία σε γειτονικό διαμέρισμα που ζει και ανήλικο. Το περιπολικό ήρθε μετά από 25 λεπτά. Δεν μπήκαν καν στον κόπο να κατέβουν, άνοιξαν απλά τα παράθυρα και έφυγαν. Δεν έκανα καταγγελία για πάρτυ. Σας κάλεσα ενώ είχα θορυβηθεί ακόμα και η διαχειρίστρια. Όταν την σφάξει λοιπόν θα ενημερώσω πρώτα κανα κανάλι για να σας φωνάξουν» έγραφε στις 11 Ιουλίου η γειτόνισσα του θύματος. Ο 40χρονος καθ' ομολογίαν δράστης, αλβανικής καταγωγής, ισχυρίστηκε στους αστυνομικούς πως έσφαξε τη γυναίκα του, επειδή την ζήλευε. Ο κατηγορούμενος, που μετά τη δολοφονία πήγε στο Αστυνομικό Τμήμα της Δάφνης όπου και παραδόθηκε, πρόκειται να οδηγηθεί στον εισαγγελέα. Προανάκριση για την υπόθεση διενεργεί η Υποδιεύθυνση Ασφάλειας Αθηνών."" ""Γυναικοκτονία στη Δάφνη: γειτόνισσα είχε καλέσει πρόσφατα την αστυνομία"" ""2022-01-08 16:37:03.454814""",60,Γυναικοκτονία,1,89,2022-01-10T11:21:40.508813Z,2022-01-10T11:21:40.508849Z,4.544
"""Έπρεπε να υπάρξουν καταγγελίες και μάλιστα στα social media για να αποκαλυφθεί η εγκληματική αδιαφορία που επέδειξε η αστυνομία στην περίπτωση του τελευταίου θύματος γυναικοκτονίας στη χώρα. Αφού έγινε καταγγελία από γειτόνισσα της 31χρονης γυναίκας στη Δάφνη, την οποία δολοφόνησε με μαχαίρι ο 40χρονος σύζυγός της, ότι είχε ενημερώσει τις αρχές στις 11 Ιουλίου για ενδοοικογενειακή βία στο σπίτι του φονικού, η αστυνομία έθεσε σε διαθεσιμότητα τους δύο αστυνομικούς που δεν έδειξαν τη δέουσα σημασία. Σε ανακοίνωση του υπουργείου Προστασίας του Πολίτη διαμηνύεται το εξής: «Οι αστυνομικοί είναι υποχρεωμένοι να εκτελούν το καθήκον τους, και πράγματι  στη συντριπτική πλειονότητά τους το εκτελούν με ευσυνειδησία και αυταπάρνηση, κάτω από όλες τις συνθήκες, μέρα και νύχτα, οποτεδήποτε οι πολίτες χρειάζονται τη συνδρομή τους. Για όσους αστυνομικούς δεν το αντιλαμβάνονται αυτό, δεν υπάρχει θέση στην Ελληνική Αστυνομία». Σχετικά με τις καταγγελίες για το περιστατικό ενδοοικογενειακής βίας στη Δάφνη σημειώνονται τα ακόλουθα: «Από την αρχική διερεύνηση των καταγγελιών προκύπτει η βασιμότητα αυτών και ήδη με απόφαση του Αρχηγείου της Ελληνικής Αστυνομίας, οι δύο αστυνομικοί που επέβαιναν στο περιπολικό που έφθασε στο σημείο, τέθηκαν σε διαθεσιμότητα καθώς δεν ανταποκρίθηκαν στα δέοντα. Πολύ περισσότερο, μάλιστα, που με βάση τις οδηγίες που είχαν δοθεί από το Κέντρο της Άμεσης Δράσης, το σήμα ήταν υψηλής προτεραιότητας. Παράλληλα, διεξάγεται περαιτέρω έρευνα». Επίσης, «σημειώνεται ότι το Υπουργείο Προστασίας του Πολίτη έχει συστήσει ειδική υπηρεσία Αντιμετώπισης της Ενδοοικογενειακής Βίας και έχουν δοθεί από την πρώτη στιγμή σαφείς οδηγίες και εντολές για την άμεση και αποτελεσματική διαχείριση των περιστατικών. Θα επαναλάβουμε ότι η ενδοοικογενειακή βία αποτελεί φαινόμενο-όνειδος για τις σύγχρονες κοινωνίες και για την εξάλειψή του θα χρειαστεί η συστράτευση όλων μας». «Τι άλλο πρέπει να γίνει για να αντιληφθεί η κυβέρνηση Μητσοτάκη την τραγική κατάσταση της κοινωνίας και να σταματήσει να ασχολείται μόνο με την καταστολή;» διερωτάται σε αιχμηρή ανακοίνωσή του ο τομεάρχης Προστασίας του Πολίτη του ΣΥΡΙΖΑ-ΠΣ Χρήστος Σπίρτζης και ζητά εξηγήσεις ειδικά για την αδράνεια των αστυνομικών πριν από τη σημερινή γυναικοκτονία. Στην ανακοίνωση του αναφέρει τα εξής: «Τον περασμένο Απρίλιο, σύζυγος δολοφόνησε εν ψυχρώ τη 28χρονη Κωνσταντίνα Τσάπα, μητέρα του παιδιού του και τον αδερφό της στην Μακρινίτσα του Πηλίου. Ένα μήνα μετά, στα Γλυκά Νερά δολοφονείται από το σύζυγό της η Καρολάιν Κράουτς μπροστά στο 11 μηνών μωρό της, σε ένα έγκλημα που συγκλόνισε το πανελλήνιο. Λίγες ημέρες πριν, δολοφονήθηκε στη Φολέγανδρο από το σύντροφό της η 26χρονη Γαρυφαλλιά Ψαράκου αφού πρώτα ξυλοκοπήθηκε άγρια. Σήμερα, το σκηνικό του τρόμου μεταφέρθηκε στη Δάφνη όπου σύζυγος σκότωσε τη 32χρονη γυναίκα του επειδή, όπως ο ίδιος δήλωσε στους αστυνομικούς, τη ζήλευε. Αλήθεια, τι άλλο πρέπει να γίνει για να αντιληφθεί το επιτελικό κράτος Μητσοτάκη και ο υπουργός Προστασίας του Πολίτη ότι πρέπει, επιτέλους, να στρέψουν την αστυνομία από τη λογική της καταστολής στην αληθινή της αποστολή που είναι η προστασία των πολιτών και η αντιμετώπιση των σύγχρονων κοινωνικών προβλημάτων; Τι άλλο πρέπει να γίνει για να προσληφθούν στην ΕΛΑΣ ειδικοί επιστήμονες (ψυχολόγοι, κοινωνικοί λειτουργοί) και να δημιουργηθούν οι κατάλληλες δομές για να αντιμετωπιστούν τα σύγχρονα κοινωνικά προβλήματα (trafficking παιδιών, γυναικών, ενδοοικογενειακή βία, γυναικοκτονίες); Είχαμε επισημάνει μετά την υπόθεση της 19χρονης στην Ηλιούπολη που είχε πέσει θύμα μαστροπού αστυνομικού και κυκλώματος trafficing ότι η κυβέρνηση Μητσοτάκη έχει χάσει τη μπάλα και δείχνει ανίκανη να αντιληφθεί τις ανάγκες της κοινωνίας. Περιμένουμε να έρθει, επιτέλους, στην Ελλάδα του 2021 και να καταλάβει ότι πρέπει να σταματήσει να ενισχύει με 4.500 χιλιάδες ειδικούς φρουρούς τα σώματα καταστολής (ΔΙΑΣ, πανεπιστημιακή αστυνομία, ΔΡΑΣΗ, ΟΔΟΣ, Πάνθηρες κλπ) και να ενισχύσει τα υποστελεχωμένα τμήματα της ΕΛΑΣ που είναι επιφορτισμένα με την καταπολέμηση της εγκληματικότητας και των σύγχρονων κοινωνικών προβλημάτων που παίρνουν, πλέον, δραματικές διαστάσεις. Περιμένουμε, επίσης, από την πολιτική και φυσική ηγεσία της ΕΛΑΣ να ενημερώσει την κοινή γνώμη για την αδράνεια της ΕΛΑΣ σε πλήθος αντίστοιχων περιστατικών, όπως στη γυναικοκτονία της Δάφνης. Περιμένουμε να μάθουμε γιατί ενώ η ελληνική αστυνομία είχε ενημερωθεί επωνύμως από γείτονες της γυναίκας που δολοφονήθηκε στη Δάφνη για φαινόμενα ενδοοικογενειακής βίας στο σπίτι του ζευγαριού, δεν έκανε το παραμικρό για να αντιμετωπίσει το ζήτημα με τραγικό αποτέλεσμα τον θάνατο της 32χρονης μητέρας με δράστη τον σύζυγό της. Δυστυχώς, η κυβέρνηση Μητσοτάκη βρίσκεται μακριά από την ελληνική κοινωνία και τα προβλήματά της. Μένει εγκλωβισμένη στους δογματισμούς του Νόμου και της Τάξης...» Μια γυναίκα, που ζει στην ίδια πολυκατοικία με αυτή που διέμενε το θύμα, ξέσπασε σήμερα σχολιάζοντας: «Τη σκότωσε τελικά». Ήταν η γυναίκα που ειδοποιήσει την αστυνομία πριν από είκοσι ημέρες, καθώς είχαν θορυβηθεί από τη φασαρία. «Σήμερα βράδυ κάλεσα το 100 για ενδοοικογενειακή βία σε γειτονικό διαμέρισμα που ζει και ανήλικο. Το περιπολικό ήρθε μετά από 25 λεπτά. Δεν μπήκαν καν στον κόπο να κατέβουν, άνοιξαν απλά τα παράθυρα και έφυγαν. Δεν έκανα καταγγελία για πάρτυ. Σας κάλεσα ενώ είχα θορυβηθεί ακόμα και η διαχειρίστρια. Όταν την σφάξει λοιπόν θα ενημερώσω πρώτα κανα κανάλι για να σας φωνάξουν» έγραφε στις 11 Ιουλίου η γειτόνισσα του θύματος. Ο 40χρονος καθ' ομολογίαν δράστης, αλβανικής καταγωγής, ισχυρίστηκε στους αστυνομικούς πως έσφαξε τη γυναίκα του, επειδή την ζήλευε. Ο κατηγορούμενος, που μετά τη δολοφονία πήγε στο Αστυνομικό Τμήμα της Δάφνης όπου και παραδόθηκε, πρόκειται να οδηγηθεί στον εισαγγελέα. Προανάκριση για την υπόθεση διενεργεί η Υποδιεύθυνση Ασφάλειας Αθηνών."" ""Σε διαθεσιμότητα οι αστυνομικοί που αδιαφόρησαν πριν τη γυναικοκτονία"" ""2022-01-08 16:37:03.454814""",59,Γυναικοκτονία,1,88,2022-01-10T11:21:35.675897Z,2022-01-10T11:21:35.675931Z,7.811
"""Δεν έχουν τελειωμό οι γυναικοκτονίες στην Ελλάδα, η οποία βρίσκεται στην τελευταία θέση της Ευρωπαϊκής Ενωσης σε θέματα ισότητας των φύλων (πίσω και από χώρες όπως η Ουγγαρία και η Πολωνία), σύμφωνα με έρευνα του Ευρωπαϊκού Ινστιτούτου για την Ισότητα των Φύλων. Χθες το πρωί μια 31χρονη γυναίκα δολοφονήθηκε από τον σύζυγό της στο διαμέρισμα όπου έμεναν στην οδό Λάμπρου Κατσώνη στη Δάφνη. Αμέσως μετά το έγκλημα ο 35χρονος δράστης παρουσιάστηκε στο Αστυνομικό Τμήμα της περιοχής και παραδόθηκε. Οι αστυνομικοί που έσπευσαν στην οικία βρήκαν τη γυναίκα νεκρή με τραύματα από κουζινομάχαιρο, ενώ την ώρα της δολοφονίας απουσίαζε από το σπίτι ο οκτάχρονος γιος του ζευγαριού. Ο συζυγοκτόνος είπε στους αστυνομικούς ότι τη σκότωσε επειδή τη ζήλευε. Ο όρος «γυναικοκτονία» αναφέρεται από το 1976 στην επιστήμη της Εγκληματολογίας, το Συμβούλιο της Ευρώπης τον χρησιμοποιεί από το 2009, ενώ εμπεριέχεται στην επεξηγηματική Σύμβαση της Κωνσταντινούπολης για την εξάλειψη της βίας κατά των γυναικών. Ωστόσο δεν έχει εισαχθεί ακόμα στο ελληνικό ποινικό δίκαιο, καθώς περιλαμβάνεται στον ευρύτερο όρο της ανθρωποκτονίας. Τα τελευταία χρόνια η αύξηση των γυναικοκτονιών παγκοσμίως οδήγησε 18 κράτη της Λατινικής Αμερικής και της Καραϊβικής να συμπεριλάβουν τον όρο «γυναικοκτονία» στα νομικά τους κείμενα, όπως άλλωστε ήδη κάνουν ο Παγκόσμιος Οργανισμός Υγείας, η Διακήρυξη της Βιέννης για τις Γυναικοκτονίες, το Οικονομικό και Κοινωνικό Συμβούλιο του ΟΗΕ και το Ευρωπαϊκό Ινστιτούτο για την Ισότητα των Φύλων."" ""Σκότωσε την 31χρονη σύζυγό του και παραδόθηκε"" ""2022-01-08 16:37:03.454814""",58,Γυναικοκτονία,1,87,2022-01-10T11:21:27.619354Z,2022-01-10T11:21:27.619389Z,9.668
"""Η δολοφονία της 31χρονης στη Δάφνη είναι η έκτη γυναικοκτονία τους τελευταίους επτά μήνες, με το σκοτεινό πρόσωπο της ελληνικής κοινωνίας να αποκαλύπτεται όλο και περισσότερο και μάλιστα σε μια παρατεταμένη περίοδο άνθησης του ελληνικού #metoo. Η εγκληματική αδιαφορία άλλωστε των δύο αστυνομικών να κάνουν τη δουλειά τους και να επέμβουν όταν δέχθηκαν την σχετική καταγγελία καταδεικνύει τα δομικά προβλήματα της κοινωνίας και τις παγιωμένες αντιλήψεις που επικρατούν εδώ και δεκαετίες, ιδιαίτερα στο ζήτημα της έμφυλης και ενδοοικογενειακής βίας. Ήδη από την πρώτη στιγμή που έγινε γνωστή η είδηση της νέας γυναικοκτονίας προκλήθηκαν έντονες αντιδράσεις, καθώς ο καθ’ ομολογίαν δράστης, με συνταγή… Μπαλάσκα, πήγε μόνος του στην αστυνομία και δικαιολόγησε την αποτρόπαια πράξη του, επειδή τη… ζήλευε. Οι αστυνομικοί όταν έφτασαν στο σπίτι της οικογένειας αντίκρισαν την άτυχη γυναίκα νεκρή από μαχαίρι μέσα σε μια λίμνη αίματος. Ο 40χρονος, πρόκειται να οδηγηθεί στον εισαγγελέα. Προανάκριση για την υπόθεση διενεργεί η Υποδιεύθυνση Ασφάλειας Αθηνών. Λίγη ώρα αργότερα, όμως, ήρθε η δημόσια καταγγελία στο Facebook που αποκάλυπτε την εγκληματική αδράνεια της ΕΛ.ΑΣ. και έφερε την υπόθεση στο επίκεντρο της πολιτικής αντιπαράθεσης. Μια γυναίκα κατήγγειλε ότι πριν από μερικές ημέρες είχε ειδοποιήσει την αστυνομία, καθώς είχε θορυβηθεί από τη φασαρία στο σπίτι και τους έντονους καβγάδες. Χθες, δεν άντεξε και ξέσπασε μαι μια φράση που, δυστυχώς, συμπυκνώνει αρκετά τα όσα θλιβερά είναι αναγκασμένες να υπομένουν πολλές γυναίκες. «Τη σκότωσε τελικά» έγραψε χαρακτηριστικά στο facebook επαναφέροντας την προ 20 ημερών καταγγελία της όταν έγραφε «σήμερα βράδυ κάλεσα το 100 για ενδοοικογενειακή βία σε γειτονικό διαμέρισμα που ζει και ανήλικο. Το περιπολικό ήρθε μετά από 25 λεπτά. Δεν μπήκαν καν στον κόπο να κατέβουν, άνοιξαν απλά τα παράθυρα και έφυγαν. Δεν έκανα καταγγελία για πάρτυ. Σας κάλεσα ενώ είχα θορυβηθεί ακόμα και η διαχειρίστρια. Όταν την σφάξει λοιπόν θα ενημερώσω πρώτα κανα κανάλι για να σας φωνάξουν» έγραφε στις 11 Ιουλίου η γειτόνισσα του θύματος. Το υπουργείο Προστασίας του Πολίτη επιχείρησε να μαζέψει τα ασυμμάζευτα ανακοινώνοντας «οι αστυνομικοί είναι υποχρεωμένοι να εκτελούν το καθήκον τους, και πράγματι  στη συντριπτική πλειονότητά τους το εκτελούν με ευσυνειδησία και αυταπάρνηση, κάτω από όλες τις συνθήκες, μέρα και νύχτα, οποτεδήποτε οι πολίτες χρειάζονται τη συνδρομή τους. Για όσους αστυνομικούς δεν το αντιλαμβάνονται αυτό, δεν υπάρχει θέση στην Ελληνική Αστυνομία». Σχετικά με τις καταγγελίες για το περιστατικό ενδοοικογενειακής βίας στη Δάφνη σημειώνονται τα ακόλουθα: «Από την αρχική διερεύνηση των καταγγελιών προκύπτει η βασιμότητα αυτών και ήδη με απόφαση του Αρχηγείου της Ελληνικής Αστυνομίας, οι δύο αστυνομικοί που επέβαιναν στο περιπολικό που έφθασε στο σημείο, τέθηκαν σε διαθεσιμότητα καθώς δεν ανταποκρίθηκαν στα δέοντα. Πολύ περισσότερο, μάλιστα, που με βάση τις οδηγίες που είχαν δοθεί από το Κέντρο της Άμεσης Δράσης, το σήμα ήταν υψηλής προτεραιότητας. Παράλληλα, διεξάγεται περαιτέρω έρευνα». Επίσης, «σημειώνεται ότι το Υπουργείο Προστασίας του Πολίτη έχει συστήσει ειδική υπηρεσία Αντιμετώπισης της Ενδοοικογενειακής Βίας και έχουν δοθεί από την πρώτη στιγμή σαφείς οδηγίες και εντολές για την άμεση και αποτελεσματική διαχείριση των περιστατικών. Θα επαναλάβουμε ότι η ενδοοικογενειακή βία αποτελεί φαινόμενο-όνειδος για τις σύγχρονες κοινωνίες και για την εξάλειψή του θα χρειαστεί η συστράτευση όλων μας». «Τι άλλο πρέπει να γίνει για να αντιληφθεί η κυβέρνηση Μητσοτάκη την τραγική κατάσταση της κοινωνίας και να σταματήσει να ασχολείται μόνο με την καταστολή;» διερωτάται σε αιχμηρή ανακοίνωσή του ο τομεάρχης Προστασίας του Πολίτη του ΣΥΡΙΖΑ-ΠΣ Χρήστος Σπίρτζης και ζητά εξηγήσεις ειδικά για την αδράνεια των αστυνομικών πριν από τη σημερινή γυναικοκτονία. Στην ανακοίνωση του αναφέρει τα εξής: «Τον περασμένο Απρίλιο, σύζυγος δολοφόνησε εν ψυχρώ τη 28χρονη Κωνσταντίνα Τσάπα, μητέρα του παιδιού του και τον αδερφό της στην Μακρινίτσα του Πηλίου. Ένα μήνα μετά, στα Γλυκά Νερά δολοφονείται από το σύζυγό της η Καρολάιν Κράουτς μπροστά στο 11 μηνών μωρό της, σε ένα έγκλημα που συγκλόνισε το πανελλήνιο. Λίγες ημέρες πριν, δολοφονήθηκε στη Φολέγανδρο από το σύντροφό της η 26χρονη Γαρυφαλλιά Ψαράκου αφού πρώτα ξυλοκοπήθηκε άγρια. Σήμερα, το σκηνικό του τρόμου μεταφέρθηκε στη Δάφνη όπου σύζυγος σκότωσε τη 32χρονη γυναίκα του επειδή, όπως ο ίδιος δήλωσε στους αστυνομικούς, τη ζήλευε. Αλήθεια, τι άλλο πρέπει να γίνει για να αντιληφθεί το επιτελικό κράτος Μητσοτάκη και ο υπουργός Προστασίας του Πολίτη ότι πρέπει, επιτέλους, να στρέψουν την αστυνομία από τη λογική της καταστολής στην αληθινή της αποστολή που είναι η προστασία των πολιτών και η αντιμετώπιση των σύγχρονων κοινωνικών προβλημάτων; Τι άλλο πρέπει να γίνει για να προσληφθούν στην ΕΛΑΣ ειδικοί επιστήμονες (ψυχολόγοι, κοινωνικοί λειτουργοί) και να δημιουργηθούν οι κατάλληλες δομές για να αντιμετωπιστούν τα σύγχρονα κοινωνικά προβλήματα (trafficking παιδιών, γυναικών, ενδοοικογενειακή βία, γυναικοκτονίες); Είχαμε επισημάνει μετά την υπόθεση της 19χρονης στην Ηλιούπολη που είχε πέσει θύμα μαστροπού αστυνομικού και κυκλώματος trafficing ότι η κυβέρνηση Μητσοτάκη έχει χάσει τη μπάλα και δείχνει ανίκανη να αντιληφθεί τις ανάγκες της κοινωνίας. Περιμένουμε να έρθει, επιτέλους, στην Ελλάδα του 2021 και να καταλάβει ότι πρέπει να σταματήσει να ενισχύει με 4.500 χιλιάδες ειδικούς φρουρούς τα σώματα καταστολής (ΔΙΑΣ, πανεπιστημιακή αστυνομία, ΔΡΑΣΗ, ΟΔΟΣ, Πάνθηρες κλπ) και να ενισχύσει τα υποστελεχωμένα τμήματα της ΕΛΑΣ που είναι επιφορτισμένα με την καταπολέμηση της εγκληματικότητας και των σύγχρονων κοινωνικών προβλημάτων που παίρνουν, πλέον, δραματικές διαστάσεις. Περιμένουμε, επίσης, από την πολιτική και φυσική ηγεσία της ΕΛΑΣ να ενημερώσει την κοινή γνώμη για την αδράνεια της ΕΛΑΣ σε πλήθος αντίστοιχων περιστατικών, όπως στη γυναικοκτονία της Δάφνης. Περιμένουμε να μάθουμε γιατί ενώ η ελληνική αστυνομία είχε ενημερωθεί επωνύμως από γείτονες της γυναίκας που δολοφονήθηκε στη Δάφνη για φαινόμενα ενδοοικογενειακής βίας στο σπίτι του ζευγαριού, δεν έκανε το παραμικρό για να αντιμετωπίσει το ζήτημα με τραγικό αποτέλεσμα τον θάνατο της 32χρονης μητέρας με δράστη τον σύζυγό της. Δυστυχώς, η κυβέρνηση Μητσοτάκη βρίσκεται μακριά από την ελληνική κοινωνία και τα προβλήματά της. Μένει εγκλωβισμένη στους δογματισμούς του Νόμου και της Τάξης...» "" ""Γυναικοκτονία στη Δάφνη: Τελικά τη σκότωσε…"" ""2022-01-08 16:37:03.454814""",57,Γυναικοκτονία,1,86,2022-01-10T11:21:17.651102Z,2022-01-10T11:21:17.651172Z,6.251
"""Το τραγικό περιστατικό με τη γυναικοκτονία 31χρονης στη Δάφνη, αλλά και οι αποκαλύψεις για την εγκληματική αδιαφορία των αστυνομικών που είχαν ενημερωθεί εδώ και καιρό πως η γυναίκα διέτρεχε κίνδυνο, είναι το τελευταίο περιστατικό σε μια σειρά από εγκλήματα, μέσα στο 2021, που έχουν συγκλονίσει την Ελλάδα και έχουν το ίδιο βασικό χαρακτηριστικό. Τα θύματα είναι γυναίκες, στις περισσότερες των περιπτώσεων μέσα σε κακοποιητικές σχέσεις, κάτι που αναδεικνύει εκ νέου ένα πρόβλημα βαθιά ριζωμένο μέσα στην ελληνική κοινωνία και όχι μόνο. Σε όλες τις περιπτώσεις ακούστηκαν δικαιολογίες όπως «η κακιά στιγμή», «τη ζήλευα», «χάλασε η φάση»... Και όλα αυτά ενώ εδώ και αρκετούς μήνες το ελληνικό #metoo βρίσκεται σε διαρκή άνθηση, πολλές γυναίκες βρίσκουν τη δύναμη και το θάρρος να ζητήσουν βοήθεια και να καταγγείλουν σοβαρές περιπτώσεις κακοποίησης, εκμετάλλευσης, παρενόχλησης. Από τις αρχές του χρόνου, έξι περιπτώσεις έχουν δει το φως της δημοσιότητας με τις γυναίκες να είναι τα τραγικά θύματα δολοφονικής βίας από τους συντρόφους της, προκαλώντας ορυμαγδό αντιδράσεων, αλλά και πολιτική αντιπαράθεση ανάμεσα σε κυβέρνηση και αντιπολίτευση. ►Τον Ιανουάριο, μια 54χρονη για Μεσκλά των Χανίων έπεσε νεκρή από τα χέρια του συντρόφου της με 14 μαχαιριές. Η αγριότητα του εγκλήματος καταγράφηκε με λεπτομέρειες στην αναφορά του ιατροδικαστή.  ►Τον Απρίλιο η 28χρονη Κωνσταντίνα εγκατέλειψε τον σύζυγό της στη Μακρινίτσα, έπειτα από μια κακοποιητική σχέση αρκετών ετών. Η άτυχη γυναίκα πλήρωσε με τη ζωή της, καθώς ο εν διαστάσει σύζυγός της πήγε στο σπίτι και την πυροβόλησε εν ψυχρώ. Παράλληλα, πυροβόλησε και σκότωσε και τον αδελφό της.  ►Η περίπτωση της γυναικοκτονίας της Καρολάιν, η οποία δολοφονήθηκε τον Μάιο μπροστά στο 11 μηνών παιδί της, ήταν εκείνη που συγκέντρωσε και τα περισσότερα φώτα της δημοσιότητα. Ο δολοφόνος σύζυγός της έστησε μια ολόκληρη ληστεία για να κρύψει την αλήθεια από τους αστυνομικούς. Η ΕΛ.ΑΣ και η ηγεσία της διέρρεαν για πολύ καιρό ότι είναι κοντά στους δράστες, στους οποίους είχα αποδοθεί τα χαρακτηριστικά «αλλοδαπών ποινικών», ενώ οι αστυνομικοί έδερναν και τέσσερις ημέρες έναν Γεωργιανοί προκειμένου να ομολογήσει ένα έγκλημα που δεν διέπραξε. Τελικά, ο Μπάμπης Αναγνωστόπουλος, υπό το βάρος των αποδεικτικών στοιχείων, ομολόγησε την αποτρόπαια πράξη του. ►Τον Ιούνιο, η 64χρονη Ελένη θα πέσει νεκρή έξω από το σπίτι της, όπου ο εν διαστάσει σύζυγός της είχε στήσει καρτέρι και την πυροβόλησε. Αρχικά ο δράστης θα πει ότι είχαν οικονομικές διαφορές για να δηλώσει στη συνέχεια ότι η συμπεριφορά της ήταν απαράδεκτη. Αργότερα, οι αποκαλύψεις έφεραν στο φως μια σχέση κακοποιητική με πολλή βία, σωματική και ψυχολογική. ►Μόλις πριν από μερικές ημέρες η 26χρονη Γαρυφαλιά δολοφονήθηκε από τον 30χρονο σύντροφό της, ενώ έκαναν οι δυο τους διακοπές στη Φολέγανδρο. Ο δράστης έσπρωξε την κοπέλα από τα βράχια, ενώ προηγουμένως, όπως φαίνεται στην ιατροδικαστική έκθεση, την είχε ξυλοφορτώσει άγρια. Ο ίδιος, όταν ομολόγησε, μίλησε για την «κακιά στιγμή» και πως «χάλασε η φάση». "" ""Έξι γυναικοκτονίες στην Ελλάδα μέσα σε επτά μήνες"" ""2022-01-08 16:37:03.454814""",56,Γυναικοκτονία,1,85,2022-01-10T11:21:11.153319Z,2022-01-10T11:21:11.153354Z,7.004
"""Ακόμη μια γυναικοκτονία, η έκτη σε επτά μήνες, σοκάρει την ελληνική κοινωνία, με τις αποκαλύψεις για την αδιαφορία των αστυνομικών να παρέμβουν μετά από καταγγελία να φέρνουν το θέμα στο επίκεντρο της πολιτικής αντιπαράθεσης. Ο ΣΥΡΙΖΑ, μετά τη χθεσινή κριτική που άσκησε στον υπουργό Προστασίας του Πολίτη, επανέρχεται, κατηγορώντας την κυβέρνηση ότι «δείχνει αντανακλαστικά, μόνο όταν είναι να χτυπήσει διαδηλωτές και να καταπνίξει κοινωνικές αντιδράσεις στις ακραία αντικοινωνικές πολιτικές». Παράλληλα, επισημαίνει στον Μιχάλη Χρυσοχοΐδη ότι η διαθεσιμότητα των δύο αστυνομικών δεν αποτελεί άλλοθι για τον ίδιο. Πιο ήπια στην κριτική της η πρόεδρος του ΚΙΝ.ΑΛΛ., Φώφη Γεννηματά, η οποία τοποθετήθηκε μέσω Twitter υπογραμμίζοντας την ανάγκη καλύτερης εκπαίδευσης των αστυνομικών.  "" ""Πυρά ΣΥΡΙΖΑ και ΚΙΝ.ΑΛΛ. για τη νέα γυναικοκτονία"" ""2022-01-08 16:37:03.454814""",55,Γυναικοκτονία,1,84,2022-01-10T11:21:03.916354Z,2022-01-10T11:21:03.916388Z,4.412
"""Το δρόμο της Δικαιοσύνης παίρνει το σοβαρό περιστατικό εγκληματικής αδιαφορίας δύο αστυνομικών, οι οποίοι δεν επενέβησαν έπειτα από καταγγελία για ενδοοικογενειακή βία στις 11 Ιουλίου στη Δάφνη. Η γυναίκα που ήταν θύμα και σε εκείνη την περίπτωση, έπεσε χθες νεκρή από τα χέρια του συζύγου της. Η νέα γυναικοκτονία έχει προκαλέσει σοβαρότατες αντιδράσεις, ιδιαίτερα μετά τις αποκαλύψεις για την ΕΛ.ΑΣ., ενώ τώρα ο εισαγγελέας βάζει στο στόχαστρο τους δύο αστυνομικούς που τέθηκαν σε διαθεσιμότητα. Ο τρόπος αντίδρασης των δύο ένστολων στο σήμα υψηλής προτεραιότητας που έλαβαν από την Υπηρεσία τους, μετά από συγκεκριμένη καταγγελία ενοίκου της πολυκατοικίας όπου έμενε και το ζευγάρι στην Δάφνη, θα ελεγχθεί από Εισαγγελικό λειτουργό προκειμένου να εντοπιστούν ενδεχόμενες ποινικές τους ευθύνες. Με παραγγελία της Προϊσταμένης της Εισαγγελίας Πρωτοδικών Σωτηρίας Παπαγεωργακοπούλου θα διενεργηθεί από τον Εισαγγελέα Ανδρέα Στεφανάτο προκαταρκτική εξέταση για τις πράξεις και παραλείψεις των δύο αστυνομικών οι οποίοι ήδη έχουν τεθεί σε διαθεσιμότητα, καθώς φαίνεται να μην προέβησαν στις ενδεδειγμένες ενέργειες για το σοβαρό περιστατικό. Αφορμή για την αυτεπάγγελτη παρέμβαση της Εισαγγελέα, αποτέλεσε η δημοσιοποίηση στοιχείων για την υπόθεση ανάμεσα στα οποία και η καταγγελία της γυναίκας που είχε ειδοποιήσει επώνυμα την Άμεση Δράση στις 11 Ιουλίου καθώς είχε ακούσει πολύ έντονο καυγά από το διαμέρισμα δράστη και θύματος και την γυναίκα να ζητά βοήθεια. Η γειτόνισσα του ζευγαριού είχε ενημερώσει την Αστυνομία ότι στο επίμαχο διαμέρισμα βρισκόταν και ένα ανήλικο παιδί και είχε ζητήσει να χτυπήσουν οι αστυνομικοί που θα έσπευδαν, το δικό της κουδούνι καθώς το ζευγάρι είχε αλλάξει το όνομα στο κουδούνι του. Παρόλα αυτά, σύμφωνα με καταγγελίες, το πλήρωμα του περιπολικού έσπευσε 25 λεπτά μετά την ειδοποίηση της γυναίκας και παρόλο που το Κέντρο είχε δώσει σήμα για """"υψηλής προτεραιότητας περιστατικό"""" ουσιαστικά δεν επιλήφθηκε καθώς οι δύο αστυνομικοί δεν κατέβηκαν καν από το όχημα. Οι δύο αστυνομικοί φέρονται, αφού ανοιγόκλεισαν απλώς τα παράθυρα του περιπολικού, να διαβίβασαν στο Κέντρο ότι δεν υπάρχει κάποιος να τούς υποδείξει το διαμέρισμα στο οποίο υπάρχει το ενδοοικογενειακό επεισόδιο. Έτσι στη συνέχεια αποχώρησαν. Η γυναίκα είχε δημοσιοποιήσει σε social media το περιστατικό της 11ης Ιουλίου και την αντίδραση των δύο αστυνομικών. Μετά το έγκλημα «ανέβασε» ξανά εκείνη την ανάρτηση της με σχόλιο «τελικά την σκότωσε». Υπενθυμίζεται ότι, χθες, ο 39χρονος καθ΄ομολογία δολοφόνος, οδηγήθηκε ενώπιον του εισαγγελέα, ο οποίος του άσκησε ποινική δίωξη για ανθρωποκτονία από δόλο σε ήρεμη ψυχική κατάσταση καθώς και για οπλοφορία- οπλοχρησία. Την ίδια στιγμή τα πρώτα στοιχεία από τον ιατροδικαστή φανερώνουν έναν μαρτυρικό θάνατο για την άτυχη γυναίκα, η οποία δέχθηκε χτυπήματα με μαχαίρι 28 εκατοστών. Η 31χρονη φέρει τραύματα στην τραχηλική χώρα, ενώ δεν υπάρχουν σημάδια πάλης, κάτι που σημαίνει ότι ενδεχομένως το θύμα να ήταν ξαπλωμένο στο κρεβάτι και να μην πρόλαβε καν αντιδράσει. Το έγγραφο της... αδιαφορίας Σημειώνεται ότι από χθες η ιστοσελίδα in.gr παρουσίασε έγγραφο στο οποίο καταγράφονται οι πλημμελείς ενέργειες αστυνομικών στην αντιμετώπιση τέτοιων περιστατικών, αλλά και οι προσπάθειες ενστόλων να αποθαρρύνουν πολίτες από το να προβαίνουν σε ανάλογες καταγγελίες. Το έγγραφο φέρει ημερομηνία 2 Ιουλίου 2020, συνεπώς ήταν γνωστή εδώ και αρκετό καιρό η αδιαφορία με την οποία αντιμετωπίζονται τέτοια περιστατικά από την ΕΛ.ΑΣ."" ""Γυναικοκτονία στη Δάφνη: Εισαγγελέας για τους δύο αστυνομικούς που αδιαφόρησαν"" ""2022-01-08 16:37:03.454814""",54,Γυναικοκτονία,1,83,2022-01-10T11:20:59.222915Z,2022-01-10T11:20:59.222990Z,13.578
"""Αστυνομικοί των αρμόδιων υπηρεσιών προχώρησαν στη σύλληψη 14 ατόμων για παραβάσεις της νομοθεσίας για την ενδοοικογενειακή βία, σύμφωνα με ανακοίνωση του Αρχηγείου της ΕΛ.ΑΣ. μέσα στο τελευταίο 24ωρο. Στο ίδιο διάστημα, οι αρμόδιες αρχές κατέγραψαν 30 σχετικές καταγγελίες. Οι αριθμοί αυτοί είναι ενδεικτικοί της σοβαρότητας του προβλήματος της ενδοοικογενειακής βίας στη χώρα μας όπου σε διάστημα λίγων μηνών είχαμε έξι περιπτώσεις γυναικοκτονίας. Η ανακοίνωση επισημαίνει ότι «αστυνομικοί των αρμόδιων Υπηρεσιών ανταποκρίθηκαν άμεσα και συνέλαβαν 14 άτομα για παραβάσεις, μεταξύ άλλων, της νομοθεσίας για την ενδοοικογενειακή βία σχηματίζοντας σχετικές δικογραφίες αυτόφωρης διαδικασίας, ενώ στις υπόλοιπες περιπτώσεις σχηματίστηκαν δικογραφίες τακτικής διαδικασίας». Επίσης επισημαίνει το Αρχηγείο της ΕΛΑΣ, πως η ενδοοικογενειακή βία είναι ένα έγκλημα που διώκεται αυτεπάγγελτα και τιμωρείται από τις διατάξεις του Ν. 3500/2006. «Η Ελληνική Αστυνομία διερευνά κάθε καταγγελία και διαχειρίζεται κάθε περιστατικό ενδοοικογενειακής βίας και ενημερώνει τις αρμόδιες δικαστικές αρχές, ενώ παράλληλα παρέχει κατευθύνσεις και πληροφορίες στα θύματα, για την αναζήτηση δομών στέγασης, ιατροφαρμακευτικής περίθαλψης, ψυχοκοινωνικής και νομικής υποστήριξης». Αξίζει να σημειωθεί πάντως ότι αυτή η ανακοίνωση έρχεται μετά τη φρικτή δολοφονία μιας 32χρονης γυναίκας στη Δάφνη από τον σύντροφό της, υπόθεση για την οποία ελέγχονται από τις εισαγγελικές αρχές δύο αστυνομικοί. Είχαν κληθεί επωνύμως από γειτόνισσα στις 11 Ιουλίου να παρέμβουν πριν από το έγκλημα, αλλά φέρονται ότι ενώ πήγαν με το περιπολικό στην πολυκατοικία όπου ζούσε το ζευγάρι και δεν έκαναν τίποτα. Ο εισαγγελέας θα ελέγξει τις πράξεις και τις παραλείψεις τους, ώστε να διαπιστωθεί αν έχουν ποινικές ευθύνες για τη δολοφονία της γυναίκας."" ""ΕΛ.ΑΣ.: Δεκάδες συλλήψεις και καταγγελίες για ενδοοικογενειακή βία σε ένα 24ωρο"" ""2022-01-08 16:37:03.454814""",53,Γυναικοκτονία,1,82,2022-01-10T11:20:45.405556Z,2022-01-10T11:20:45.405594Z,9.79
"""Η τελευταία απόπειρα γυναικοκτονίας στη χώρα μας καταγράφηκε στην Ιαλυσό Ρόδου το περασμένο Σάββατο, όταν ένας 47χρονος επιτέθηκε με μαχαίρι και τραυμάτισε αρκετές φορές την 36χρονη σύζυγό του, επειδή του ζήτησε να χωρίσουν. Τη γυναίκα, που καλούσε επανειλημμένα σε βοήθεια, άκουσαν γείτονες και ειδοποίησαν την Αστυνομία. Η ομάδα ΟΠΚΕ που έφτασε στο σημείο πρόλαβε να ακινητοποιήσει τον δράστη και έτσι αποφεύχθηκε ακόμη μία γυναικοκτονία στη χώρα μας, που μετράει έξι γυναίκες νεκρές τους τελευταίους επτά μήνες. Η 36χρονη μεταφέρθηκε στο νοσοκομείο Ρόδου για συρραφή των τραυμάτων και έχει πάρει εξιτήριο, ενώ ο 47χρονος οδηγείται σήμερα ενώπιον εισαγγελέα. Η άμεση ανταπόκριση των αστυνομικών της Ρόδου έρχεται μετά την ολιγωρία δύο συναδέλφων τους στην Αθήνα, που τέθηκαν σε διαθεσιμότητα μετά τη γυναικοκτονία στη Δάφνη, στις 30 Ιουλίου. Οι αστυνομικοί δεν κλήθηκαν στο σημείο την ώρα του εγκλήματος, όμως είχαν κληθεί στις 11 Ιουλίου, όταν γειτόνισσα του ζευγαριού είχε ειδοποιήσει επώνυμα την Αμεση Δράση ότι η γυναίκα καλούσε σε βοήθεια και πως στο σπίτι υπήρχε ένα ανήλικο παιδί. Είχε ζητήσει, μάλιστα, από τους αστυνομικούς να χτυπήσουν το δικό της κουδούνι, καθώς το ζευγάρι είχε αλλάξει όνομα στο κουδούνι του. Το πλήρωμα του περιπολικού έσπευσε 25 λεπτά μετά την ειδοποίηση της γυναίκας και, παρ’ όλο που το Κέντρο είχε δώσει σήμα για «υψηλής προτεραιότητας περιστατικό», ουσιαστικά δεν επιλήφθηκε, καθώς οι δύο αστυνομικοί δεν κατέβηκαν καν από το όχημα. Τότε η γειτόνισσα κατήγγειλε σε ανάρτησή της στο facebook: «Δεν μπήκαν καν στον κόπο να κατέβουν, άνοιξαν απλά τα παράθυρα και έφυγαν. Δεν έκανα καταγγελία για πάρτι. Σας κάλεσα ενώ είχα θορυβηθεί. Οταν τη σφάξει λοιπόν θα ενημερώσω πρώτα κάνα κανάλι για να σας φωνάξουν». Την περασμένη Παρασκευή επανέφερε την ανάρτησή της προσθέτοντας: «Τελικά τη σκότωσε». Αφού διερεύνησε την καταγγελία, το υπουργείο Προστασίας του Πολίτη έθεσε σε διαθεσιμότητα τους αστυνομικούς. Ωστόσο χθες η Εισαγγελία Πρωτοδικών διέταξε τη διενέργεια προκαταρκτικής εξέτασης, προκειμένου να ερευνηθούν ενδεχόμενες ποινικές ευθύνες των αστυνομικών. Αποκαλυπτικό είναι το έγγραφο του αρχηγείου της ΕΛ.ΑΣ., που συντάχθηκε στις 2 Ιουλίου 2020 με τίτλο «Παραλείψεις αστυνομικού προσωπικού κατά τον χειρισμό των υποθέσεων ενδοοικογενειακής βίας». Στο έγγραφο αυτό (δόθηκε στη δημοσιότητα από το in.gr) καταγράφονται όχι μόνο οι πλημμελείς ενέργειες αστυνομικών αλλά και οι προσπάθειες πολλών ένστολων να αποθαρρύνουν πολίτες να προχωρούν σε σχετικές καταγγελίες. Χαρακτηριστικά αναφέρεται: «Παρά την προφανή σημασία που αποδίδεται στο εν λόγω φαινόμενο, το Τμήμα Αντιμετώπισης Ενδοοικογενειακής Βίας έχει γίνει δέκτης παραπόνων και καταγγελιών από φορείς και πολίτες αναφορικά με παραλείψεις κατά τον χειρισμό τέτοιου είδους υποθέσεων. Οι εν λόγω καταγγελίες αφορούν κυρίως την αποθάρρυνση των πολιτών στην υποβολή καταγγελιών, την άρνηση λήψης μήνυσης, καθώς και την εν γένει μη εκδήλωση των ενδεδειγμένων ενεργειών. Οπως επί παραδείγματι αναζήτηση, σύλληψη του δράστη και παραπομπή του ενώπιον των εισαγγελικών αρχών». Με βάση αυτές τις καταγγελίες στο έγγραφο της ΕΛ.ΑΣ. ζητούνταν «απαρέγκλιτη εφαρμογή της ισχύουσας νομοθεσίας για την ενδοοικογενειακή βία κι άμεσης εκδήλωσης των υπηρεσιακών και δικονομικών ενεργειών στο πλαίσιο της αυτεπάγγελτης δίωξης του αδικήματος». Οπως αποδεικνύεται, τα περίπου 5.500 περιστατικά κακοποιήσεων μέσα σε σπίτια που καταγράφηκαν επισήμως το 2020 αποτελούν μόλις ένα μέρος της ενδοοικογενειακής βίας και μάλιστα ενώ μετρούσαμε μόλις λίγους μήνες καραντίνας. H 54χρονη Βασιλική, μητέρα δύο παιδιών, δολοφονείται στο σπίτι της στα Μεσκλά Χανίων από τον σύντροφό της. Η αγριότητα του εγκλήματος αποτυπώνεται στις 14 μαχαιριές που φέρει το θύμα. Ο δράστης ισχυρίστηκε ότι ήταν μεθυσμένος. Η 28χρονη Κωνσταντίνα πλήρωσε με τη ζωή της την απόφαση να εγκαταλείψει τον σύζυγό της έπειτα από μια κακοποιητική σχέση αρκετών ετών. Ο δράστης την πυροβόλησε εν ψυχρώ στο πατρικό της σπίτι στη Μακρινίτσα και στη συνέχεια σκότωσε τον αδερφό της. Οι γονείς του θύματος ανέλαβαν την επιμέλεια του ανήλικου παιδιού. Η 20χρονη Καρολάιν Κράουτς δολοφονείται από τον σύζυγό της Μπάμπη Αναγνωστόπουλο στο σπίτι τους στα Γλυκά Νερά. Ο δράστης αφήνει το 11 μηνών κοριτσάκι τους επί ώρες δίπλα στο άψυχο σώμα της μητέρας του και παίζει θέατρο στις αρχές για 37 μέρες. Οταν αναγκάζεται να ομολογήσει υπό το βάρος αδιάσειστων αποδεικτικών στοιχείων, κατηγορεί το θύμα ότι «δεν συμπεριφερόταν καλά στο μωρό». Η 64χρονη Ελένη πέφτει νεκρή έξω από το σπίτι της στην Αγία Βαρβάρα, όπου ο πρώην σύζυγός της της είχε στήσει καρτέρι και την πυροβόλησε εξ επαφής. Ο δράστης ισχυρίστηκε ότι «η συμπεριφορά της ήταν τελείως απαράδεκτη», ενώ το περιβάλλον του θύματος έχει καταθέσει ότι «όπου την έβρισκε, τη σκότωνε στο ξύλο». Η 26χρονη Γαριφαλιά δολοφονείται από τον 30χρονο σύντροφό της ενώ έκαναν διακοπές στη Φολέγανδρο. Ο δράστης έσπρωξε την κοπέλα από τα βράχια, ενώ προηγουμένως, όπως φαίνεται στην ιατροδικαστική έκθεση, την είχε χτυπήσει. Οταν ομολόγησε, είπε ότι ήταν «η κακιά στιγμή» και ότι «χάλασε η φάση». 36 ετών ήταν η γυναίκα που δολοφονήθηκε με κουζινομάχαιρο από τον σύζυγό της στο σπίτι τους στη Δάφνη. Ο οκτάχρονος γιος του ζευγαριού δεν ήταν στο σπίτι την ώρα του εγκλήματος. Ο δράστης είπε στους αστυνομικούς ότι τη ζήλευε."" ""Mάστιγα οι γυναικοκτονίες"" ""2022-01-08 16:37:03.454814""",52,Γυναικοκτονία,1,81,2022-01-10T11:20:35.331183Z,2022-01-10T11:20:35.331221Z,9.196
"""Σημαντικά για την κατανόηση του προβλήματος των γυναικοκτονιών και την αδυναμία των αρχών να αντιδράσουν αποτελεσματικά είναι τα στοιχεία του σχετικού απολογισμού που έγινε στη Γαλλία για το 2020. Όπως διαπιστώθηκε, από τις 102 γυναίκες που δολοφονήθηκαν από συζύγους ή συντρόφους το 18% είχαν στο παρελθόν καταθέσει μήνυση εναντίον του δράστη λόγω άσκησης βίας. Τα στοιχεία του απολογισμού των «βίαιων θανάτων στο πλαίσιο του ζευγαριού» για το 2020, από το υπουργείο Εσωτερικών της Γαλλίας, δείχνουν επίσης ότι το 35% των γυναικοκτονιών επήλθαν ενώ τα θύματα είχαν ήδη υποστεί βία, φυσική, ψυχολογική ή/και σεξουαλική εκ μέρους του συντρόφου τους. Επίσης το 18% του συνόλου των θυμάτων είχε καταθέσει μήνυση έπειτα από αυτά τα γεγονότα. Ο υπουργός Εσωτερικών της Γαλλίας, Ζεράλντ Νταρμανέν ανακοίνωσε χθες Κυριακή ότι θα δίνεται προτεραιότητα στην επεξεργασία των μηνύσεων για ενδοοικογενειακή βία, ενώ θα οριστεί και αξιωματικός ειδικευμένος στην ενδοοικογενειακή βία σε κάθε αστυνομικό τμήμα και σε κάθε μονάδα της χωροφυλακής. Ενδιαφέρον έχουν τα στοιχεία που προκύπτουν από την έρευνα:"" ""Ένα στα πέντε θύματα γυναικοκτονίας στη Γαλλία είχε μηνύσει τον σύντροφό της"" ""2022-01-08 16:37:03.454814""",51,Γυναικοκτονία,1,80,2022-01-10T11:20:25.912300Z,2022-01-10T11:20:25.912337Z,7.231
"""Ενώπιον του 12ου τακτικού ανακριτή βρίσκεται ο 39χρονος γυναικοκτόνος της Δάφνης, ο οποίος κατηγορείται για ανθρωποκτονία με δόλο σε ήρεμη ψυχική κατάσταση, αλλά και για παράνομη οπλοφορια-οπλοχρησία. Κατά τη μεταφορά του καθ΄ομολογία δολοφόνου στην Ευελπίδων, συγγενείς του θύματος επιτέθηκαν στον κατηγορούμενο με μπουκάλια, καφέδες και μπουνιές και προς στιγμή προκλήθηκε μεγάλη ένταση. Σημειώνεται ότι τα μέτρα ασφαλείας, όπως καταγράφηκε στις κάμερες, ήταν ελλιπή, ιδιαίτερα σε σχέση με εικόνες από άλλες περιπτώσεις αντίστοιχων εγκλημάτων, όπως η μεταφορά του γυναικοκτόνου των Γλυκών Νερών. Ο 39χρονος γυναικοκτόνος, αφότου σκότωσε την 31χρονη σύζυγό του, πήγε στην αστυνομία για να ομολογήσει το έγκλημά του, λέγοντας ότι την δολοφόνησε επειδή τη ζήλευε. Η ιατροδικαστική έκθεση έδειξε ότι η άτυχη γυναίκα δολοφονήθηκε με δύο χτυπήματα στο λαιμό, από μαχαίρι 28 εκατοστών, ενώ πιθανότατα εκείνη την ώρα κοιμόταν και δεν πρόλαβε να καταλάβει την επίθεση.  Η υπόθεση έχει πάρει ακόμη μεγαλύτερες διαστάσεις, όχι μόνο επειδή πρόκειται για την έκτη γυναικοκτονία τους τελευταίους επτά μήνες, αλλά και γιατί η ΕΛ.ΑΣ. είναι εξαιρετικά εκτεθειμένη μετά την αποδεδειγμένη αδιαφορία αστυνομικών να μεριμνήσουν σε κλήση για βία που δεχόταν η άτυχη γυναίκες μερικές ημέρες πριν τη δολοφονία της. Οι δύο αστυνομικοί έχουν τεθεί σε διαθεσιμότητα, ενώ έχει ξεκινήσει και εισαγγελική έρευνα εις βάρος τους."" ""Ένταση στην Ευελπίδων: Πήγαν να λιντσάρουν τον γυναικοκτόνο της Δάφνης"" ""2022-01-08 16:37:03.454814""",50,Γυναικοκτονία,1,79,2022-01-10T11:20:18.440029Z,2022-01-10T11:20:18.440063Z,15.766
"""Ακόμη ένα αιματηρό περιστατικό με θύμα γυναίκα, αυτή τη φορά στη Σωτηρίτσα της Λάρισας, όπου 43χρονη έπεσε νεκρή από πυροβολισμούς που δέχθηκε από τον σύζυγό της. Σύμφωνα με τις πρώτες πληροφορίες ο 54χρονος, ο οποίος έχει συλληφθεί, περίπου στις 10.30, μπήκε μέσα στην ταβέρνα όπου εργαζόταν η γυναίκα και την πυροβόλησε εν ψυχρώ σκοτώνοντάς της. Τοπικά μέσα κάνουν λόγο για οκτώ πυροβολισμούς, ενώ άγνωστα παραμένουν τα κίνητρα του δράστη, ενώ η αστυνομία έχει αποκλείσει το σημείο και μαζεύει καταθέσεις μαρτύρων.  Αμέσως μετά τη δολοφονία, ο δράστης ενημέρωσε την αστυνομία και παραδόθηκε. Όπως μετέδωσε η ΕΡΤ, η άτυχη γυναίκα, μητέρα τριών παιδιών, ήρθε στη Σωτηρίτσα από την Αθήνα πριν από περίπου έξι μήνες και κρατούσε, μαζί με τη μητέρα της, την ταβέρνα που ανήκε στον αδερφό της, ο οποίος είναι άρρωστος και νοσηλεύεται σε ίδρυμα στη Λάρισα.  Ο 54χρονος φέρεται να ήρθε στο χωριό πριν από μερικές ημέρες. Η νέα γυναικοκτονία έρχεται λίγες μόλις ημέρες μετά το φονικό στη Δάφνη, αλλά και την άγρια δολοφονία της Γαρυφαλλιάς από τον σύντροφό της στη Φολέγανδρο. Υπενθυμίζεται, ακόμη, ότι την Κυριακή ένας 47χρονος αποπειράθηκε να δολοφονήσει την 36χρονη σύζυγό του, τραυματίζοντάς την με μαχαίρι στον λαιμό, τα χέρια και την κοιλιά.  Η νέα γυναικοκτονία προκάλεσε την αντίδραση του ΣΥΡΙΖΑ, ο οποίος εγκαλεί την κυβέρνηση και την ΕΛ.ΑΣ. για το γεγονός ότι δεν λαμβάνουν θεσμικά μέτρα αντιμετώπισης ενός φαινομένου που βρίσκεται σε πρωτοφανή έξαρση. Η Κουμουνδούρου εκτοξεύει βέλη και κατά του πρωθυπουργού με αφορμή τις χθεσινές δηλώσεις της υφυπουργού Μαρίας Συρεγγέλα, η οποία δεν δίστασε να υποστηρίξει ότι υπάρχει έξαρση σε καταγγελίες και όχι σε δολοφονίες.  "" ""Δεύτερη γυναικοκτονία σε πέντε ημέρες: 43χρονη νεκρή, από πυρά του συζύγου της"" ""2022-01-08 16:37:03.454814""",49,Γυναικοκτονία,1,78,2022-01-10T11:20:02.442162Z,2022-01-10T11:20:02.442195Z,6.625
"""Νεκρή από πυροβολισμούς έπεσε χθες το μεσημέρι μια 32χρονη εκπαιδευτικός, καθηγήτρια Αγγλικών, στο Ροδίνι της Ρόδου. Καμία άτυχη στιγμή. Κανένα «έγκλημα πάθους» όπως χαρακτήρισε χθες η ΕΡΤ την 11η γυναικοκτονία μέσα στο 2021. Κανένα υποτιθέμενο πάθος δεν δικαιολογεί και δεν περιγράφει μια δειλή δολοφονία ή έναν βιασμό. Τη σκότωσε γιατί τη θεωρούσε κτήμα του και στη συνέχεια ο γυναικοκτόνος, πρώην σύντροφός της, με τον οποίο είχε χωρίσει πρόσφατα, αυτοκτόνησε. Ο 40χρονος δράστης την περίμενε μέσα σε ενοικιαζόμενο αυτοκίνητο λίγα μέτρα πιο κάτω από το δικό της. Οταν η γυναίκα προσπάθησε να μπει στο αυτοκίνητό της για να πάει στη δουλειά της περίπου στις 3 το μεσημέρι, ο δράστης πάτησε δυο φορές τη σκανδάλη της κυνηγετικής καραμπίνας και την εκτέλεσε εν ψυχρώ, έχοντας προφανώς προετοιμάσει το έγκλημα. Ενας αυτόπτης μάρτυρας ανέφερε ότι υπήρχε και συνεπιβάτης στο αυτοκίνητο, χωρίς να έχει διασταυρωθεί πάντως η πληροφορία. Ο δράστης, μηχανικός και ιδιοκτήτης συνεργείου αυτοκινήτου, αυτοκτόνησε με το ίδιο όπλο λίγη ώρα αργότερα σε σπίτι που βρίσκεται κοντά στον συνοικισμό Θεοτόκος ενώ άφησε και το σημείωμα: «Δεν μπορεί να ζω χωρίς εκείνη». Για την «καλή του», με την οποία φαίνεται να είχαν σχέση για... δυο μήνες, και στην οποία έριξε δυο σφαίρες. Σύμφωνα με τις πρώτες πληροφορίες από τον τοπικό Τύπο, ο γυναικοκτόνος είχε παραβιαστική συμπεριφορά στη σύντομη σχέση του με τη γυναίκα και εκείνη του ζήτησε να χωρίσουν. Δεν είναι η πρώτη φορά που συμβαίνει βέβαια και το ζήτημα είναι να μη συνηθίσουμε και αυτή τη φρίκη. Εξάλλου, η γυναικοκτονία, η πιο ακραία μορφή έμφυλης βίας, στηρίζεται στη βαθιά εμπεδωμένη κοινωνική αντίληψη σύμφωνα με την οποία οι γυναίκες είναι κατώτερες και υποτελείς στην ανδρική εξουσία. Η πατριαρχία κατέληξε σε έναν ακόμη φόνο στη χώρα (σ.σ. ακόμα έναν στη Ρόδο σχεδόν 3 χρόνια μετά την άγρια δολοφονία της Ελένης Τοπαλούδη) και αυτό από μόνο του αναπόφευκτα πολλαπλασιάζει τον φόβο χιλιάδων γυναικών για το τι μπορεί να συμβεί αύριο. Αναπάντητο παραμένει και το ερώτημα του κατά πόσο μιμητικά φαινόμενα εξαιτίας της θεαματικής αναπαραγωγής των γυναικοκτονιών σε ΜΜΕ και social media μπορεί να λειτουργούν ως καταλύτες. Εν τω μεταξύ, προχθές στον Βόλο ένας 29χρονος τσάκισε στο ξύλο τη γυναίκα του, όταν αυτή του ανακοίνωσε πως είχε βρει... δουλειά! Ο σύζυγος δεν το άντεξε κι άρχισε να χτυπά με χέρια και με πόδια τη γυναίκα σε όλο της το σώμα, για να τη στείλει τελικά στο νοσοκομείο. Ο δράστης συνελήφθη και σήμερα δικάζεται στο Τριμελές Πλημμελειοδικείο Βόλου κατηγορούμενος για απλή σωματική βλάβη, εξύβριση και απειλή. Παθιασμένος και αυτός."" ""Νέα γυναικοκτονία στο Ροδίνι της Ρόδου"" ""2022-01-08 16:37:03.454814""",48,Γυναικοκτονία,1,77,2022-01-10T11:19:55.562437Z,2022-01-10T11:19:55.562470Z,8.897
"""Συγκλονισμένη παρακολουθεί η κοινωνία της Ρόδου ακόμη μια γυναικοκτονία, με τα νέα στοιχεία να αποκαλύπτουν ανατριχιαστικές λεπτομέρειες για το παρελθόν του δράστη, ο οποίος μετά την δολοφονία αυτοκτόνησε. Σύμφωνα με την τοπική εφημερίδα Δημοκρατική, ο 40χρονος είχε εμφανίσει κακοποιητική συμπεριφορά εις βάρος της πρώην συζύγου του, η οποία, μάλιστα, φέρεται να είχε προσφύγει στα αστικά και ποινικά δικαστήρια, ενώ είχε καταθέσει και αίτημα για ασφαλιστικά μέτρα. Στη δικογραφία η πρώην σύζυγος του αυτόχειρα δράστη είχε περιγράψει περιστατικά βίας και απειλών εις βάρος της, ενώ υποστήριξε ότι την εκβίαζε. Παράλληλα, αποκαλύπτεται ότι είχε ζητήσει να σταματήσει να την παρακολουθεί και να εμποδίζει την ελεύθερη κίνησή της. Τον δράστη της γυναικοκτονίας της 31χρονης εκπαιδευτικού είχε καταγγείλει και ακόμη μία 40χρονη γυναίκα, η οποία διατηρούσε σχέσεις μαζί του στο παρελθόν. Τον είχε κατηγορήσει για εκβίαση και πρόκληση σωματικής βλάβης, ενώ υποψιαζόταν ότι είχε τοποθετήσει κρυφή κάμερα για να την παρακολουθεί. Σημειώνεται ότι και η 31χρονη εκπαιδευτικός φέρεται να είχε υποψίες πως ο δράστης την παρακολουθούσε. Το χρονικό της δολοφονίας Χθες το μεσημέρι, η άτυχη γυναίκα πήγε να μπει στο αυτοκίνητό της, στην οδό Μόσχας, όταν ένα αυτοκίνητο που ήταν σταθμευμένο λίγο πιο πέρα την περίμενε. Το άτομο που επέβαινε στο όχημα άνοιξε πυρ εναντίον της δύο φορές και τη σκότωσε. Ο 40χρονος δράστης, με τον οποίο το θύμα είχε χωρίσει πρόσφατα, εντοπίστηκε λίγη ώρα αργότερα νεκρός στο σπίτι του στην περιοχή Θεοτόκος.  Εκείνο που εξετάζουν οι αστυνομικοί που έχουν αναλάβει τις έρευνες είναι οι μαρτυρίες ότι στο όχημα επέβαιναν δύο άτομα. Πληροφορίες που μετέδωσε η ΕΡΤ αναφέρουν ότι η ΕΛ.ΑΣ. απορρίπτει ένα τέτοιο ενδεχόμενο, ωστόσο αυτόπτες μάρτυρες επιμένουν να αναφέρουν ότι στο αυτοκίνητο υπήρχε και συνεργός. Συγκλονίζουν οι συγγενείς του θύματος Περισσότερο φως στην κακοποιητική σχέση ρίχνουν οι μαρτυρίες των γονέων της άτυχης κοπέλας, οι οποίοι ανέφεραν στο Mega ότι η 31χρονη τον τελευταίο καιρό φοβόταν πολύ τον πρώην σύντροφό της. «Έμειναν μαζί από τον Ιούλιο. Τον Αύγουστο πήγαν διακοπές 2-3 εβδομάδες. Εκεί κάτι έγινε στην Κάλυμνο, και έδειξε άλλον εαυτό. Τη ζήλευε αφόρητα.Της έλεγε ‘δεν θα βγεις έξω’. Άφηνε το κλειδί πίσω από την πόρτα για να βλέπει τι ώρα γυρνάει», ανέφερε η μητέρα του θύματος, προσθέτοντας ότι η κόρη της της είχε εκμυστηρευτεί ότι έχει λάβει την απόφαση να χωρίσει. «Την παρακολουθούσε. Ήξερε τι ώρα σχολάει και την περίμενε έξω από το σπίτι της φίλη της. Της είχε στήσει καρτέρι. Τις τελευταίες μέρες τον φοβόταν πολύ» σημείωσε, ενώ ο πατέρας της ανέφερε «φοβόμουν λίγο αλλά δεν είχε πάει το μυαλό μας σε κάτι τέτοιο. Είχε θέμα ο άνθρωπος. Ήρθε και μας βρήκε και μας είπε ότι εσείς δεν βοηθάτε». Η αδερφή της 31χρονης πρόσθεσε, δε, ότι «μια ημέρα πριν το περιστατικό της είχα πει «πρόσεχε γιατί δεν έχω καλό προαίσθημα»» με τη μητέρα της άτυχης κοπέλας να προσθέτει χαρακτηριστικά για την κατάσταση στην οποία βρισκόταν η κόρη της ότι «είχε αδυνατίσει, είχε λιώσει το παιδί μου»."" ""Κακοποιητικό παρελθόν είχε ο δράστης της γυναικοκτονίας στη Ρόδο"" ""2022-01-08 16:37:03.454814""",46,Γυναικοκτονία,1,75,2022-01-10T11:19:42.299242Z,2022-01-10T11:19:42.299278Z,5.164
"""«Ω καρδούλα μου. Δεν ξέρω τι πάθανε, τι κάνουνε αυτοί οι άνθρωποι. Ξέρεις τι θα πει να δεις το παιδί σου νεκρό από έναν αλήτη...». Η κ. Τσαμπίκα, γύρω στα 70, έχει πάει στο σημείο της δολοφονίας της Ντόρας να αφήσει ένα λουλούδι. Γειτόνισσα η ίδια, γνωρίζει τη δολοφονημένη 32χρονη και την οικογένειά της εδώ και πολλά χρόνια. Ολη η γειτονιά της στην περιοχή Ροδίνι έχει βυθιστεί σε βαρύ πένθος. Σοκαρισμένη παραμένει και ολόκληρη η κοινωνία της Ρόδου από τη γυναικοκτονία που σημειώθηκε την Τετάρτη στην οδό Μόσχας. Η 32χρονη φιλόλογος δολοφονήθηκε κυριολεκτικά στη μέση του δρόμου από τον 40χρονο Κ.Μ., πρώην σύντροφό της, που έβαλε τέλος στη ζωή του λίγο αργότερα, με κατοίκους της περιοχής να τονίζουν ότι ο δράστης αντιμετώπιζε ψυχολογικά προβλήματα, ενώ είχε παρουσιάσει βίαιη συμπεριφορά και στο παρελθόν. Βρεθήκαμε στο σημείο της δολοφονίας, όπου αρκετοί Ροδίτες έσπευδαν να αφήσουν μια ανθοδέσμη κι ένα σημείωμα συμπαράστασης μία ημέρα πριν από την κηδεία της που θα πραγματοποιηθεί σήμερα. Το «γιατί;» είναι το λιγότερο που ψιθυρίζουν όλοι, την ώρα που στο νησί επανέρχονται οι μνήμες της στυγνής δολοφονίας της Ελένης Τοπαλούδη. Οπως μας λένε άτομα από τον οικογενειακό και φιλικό κύκλο της, η 32χρονη είχε αντιληφθεί την κακοποιητική συμπεριφορά του 40χρονου και είχε βάλει τέλος στη σχέση τους, με τον ίδιο να την αναζητά επίμονα, αλλά να τηρεί μια «ύποπτη» σιγή τις τελευταίες μέρες πριν από το φονικό. Τραγική ειρωνεία ότι η ίδια η Ντόρα είχε εκμυστηρευτεί σε κοντινό της πρόσωπο τον φόβο της -προφανώς παρακολουθώντας τις συχνές γυναικοκτονίες το τελευταίο διάστημα (11 μέσα στο 2021!)- ότι «θα γίνω σαν αυτές στις ειδήσεις»... Οπως λέει στην «Εφ.Συν.» ο γείτονάς της Γιώργος Καντής, «η Ντόρα συνομιλούσε με τη σύζυγό μου και της είχε εκμυστηρευτεί πριν από λίγες μέρες χαρούμενη ότι πήρε πάλι πίσω τη ζωή της μετά το τέλος της σχέσης της με τον δράστη, με τον οποίο συζούσαν μερικούς μήνες». Ο κ. Καντής έμαθε ότι ο δράστης είχε ιστορικό με ψυχολογικά θέματα στρεφόμενος περισσότερο σε μια αυστηρή θρησκευτική πειθαρχία (π.χ. νηστεία) παρά σε κάποιον ειδικό, προσπαθώντας μάλιστα να επιβάλει αυτόν τον τρόπο ζωής και στην Ντόρα. «Ηταν ένα πάρα πολύ χαρούμενο παιδί, σε κέρδιζε αμέσως. Ηταν μια πανέμορφη κοπέλα με δύο μεταπτυχιακά. Το 2023 μπορούσε να διοριστεί ως εκπαιδευτικός, για λίγα μόρια δεν διορίστηκε φέτος. Εκανε ιδιαίτερα μαθήματα ως φιλόλογος» προσθέτει ο κ. Καντής. «Ελπίζω να είναι η τελευταία γυναίκα που δολοφονείται» μας λέει συγγενής της. Φαίνεται ότι ο δράστης είχε προσχεδιάσει την επίθεσή του καθώς είχε νοικιάσει αυτοκίνητο (πιθανώς για να μην τον αναγνωρίσει απευθείας) και μόλις είδε την 32χρονη να σταθμεύει το δικό της όχημα κοντά στο σπίτι την πλησίασε και πυροβόλησε με κυνηγετική καραμπίνα, την οποία κατείχε νόμιμα. Οι περίοικοι που είδαν την αιμόφυρτη κοπέλα, αμέσως κάλεσαν το ΕΚΑΒ, αλλά ήταν αργά. Η «Δημοκρατική της Ρόδου» έγραψε χθες για το βεβαρημένο παρελθόν του δράστη, για τον οποίο πρόσφατα είχε ολοκληρωθεί προκαταρκτική εξέταση από την Εισαγγελία Πλημμελειοδικών Ρόδου για εκβιασμό και πρόκληση σωματικών βλαβών σε 40χρονη πρώην σύντροφό του. Μάλιστα η 40χρονη κατήγγειλε ότι ο Κ.Μ. την παρακολουθούσε, ενώ φέρεται να είχε χακάρει και τον υπολογιστή της Ντόρας διαγράφοντας φωτογραφίες και κατεβάζοντας αναρτήσεις της στα μέσα κοινωνικής δικτύωσης. Και η πρώην σύζυγός του όμως είχε κινηθεί δικαστικά εναντίον του ζητώντας να σταματήσει να προσβάλει την προσωπικότητά της, όπως και να μην την πλησιάζει στα 500 μέτρα. Είχαν παντρευτεί το 2011 με πολιτικό γάμο, έχοντας ένα παιδί, και ήδη από τον πρώτο καιρό υπήρχαν προβλήματα καθώς ο 40χρονος παρουσίαζε ιδιαίτερα επιθετική συμπεριφορά, ενώ η γυναίκα καταγγέλλει ότι στο παρελθόν την είχε απειλήσει με όπλο! Σύμφωνα δε με κάποιες πληροφορίες, και η Ντόρα ετοιμαζόταν να καταθέσει ασφαλιστικά μέτρα..."" ""Ο πιο φρικτός φόβος της έγινε πραγματικότητα"" ""2022-01-08 16:37:03.454814""",45,Γυναικοκτονία,1,74,2022-01-10T11:19:36.866688Z,2022-01-10T11:19:36.866722Z,15.931
"""Μια αναμφισβήτητα ατυχής ανάρτηση του τομεάρχη Προστασίας του Πολίτη του ΣΥΡΙΖΑ-Π.Σ., Χρήστου Σπίρτζη, σχετικά με την 11η γυναικοκτονία του 2021 αποτέλεσε αφορμή για πολιτική αντιπαράθεση μεταξύ κυβέρνησης και αξιωματικής αντιπολίτευσης. «Μια ακόμη γυναίκα σκοτώθηκε… αφήνοντας την ανασφάλεια να περιδιαβαίνει τις ψυχές των συμπολιτών μας, σε όλη τη χώρα. Πόσες ακόμη πρέπει να θυσιαστούν για να αντιληφθούν ότι η πολιτική Μητσοτάκη πρέπει να αλλάξει;» έγραψε την Τετάρτη ο πρώην υπουργός σε facebook και twitter, προκαλώντας την αντίδραση του εκπροσώπου Τύπου της Ν.Δ. Τάσου Γαϊτάνη, ο οποίος μίλησε για «χυδαία απόπειρα εκμετάλλευσης από τον Χρ. Σπίρτζη μιας ανθρώπινης τραγωδίας. Δεν είναι η πρώτη φορά. O κατήφορος δεν έχει τέλος». Ο τελευταίος, ωστόσο, αγνοεί πως δεν πρόκειται γενικόλογα για κάποια τραγωδία, δεν έγινε κάποια φυσική καταστροφή ή ένα τραγικό δυστύχημα, αλλά επιβεβαιώθηκε ακόμα μια φορά πως η βαθιά εμπεδωμένη στην ελληνική κοινωνία πατριαρχία δολοφονεί όλο και περισσότερες γυναίκες. Και πως η Ν.Δ. έχει αλλεργία στον όρο γυναικοκτονία. Από την άλλη πλευρά, ο Χρ. Σπίρτζης είχε πολλές ώρες να αντιδράσει ή έστω να διορθώσει την αρχική του αυθόρμητη τοποθέτηση, κάτι που δεν έπραξε, για να εισπράξει έντονη κριτική στα μέσα κοινωνικής δικτύωσης. Ιδιαίτερη αξία είχε η αιχμηρή ανάρτηση του μέλους της Κ.Ε. του ΣΥΡΙΖΑ και πρώην βουλεύτριας Αννέτας Καββαδία, η οποία έκανε λόγο για «χονδροειδέστατη απόπειρα εργαλειοποίησης μιας ακόμη στυγερής γυναικοκτονίας»: «Οχι στην πλάτη μας, όχι στο όνομά μας! Η χονδροειδέστατη απόπειρα εργαλειοποίησης μιας ακόμη στυγερής γυναικοκτονίας, μας προσβάλλει βαθύτατα! Και ως γυναίκες και ως αριστερές. Σοβαρά τώρα; Αυτόν τον τρόπο αντιπολίτευσης επιλέγουμε;» Ο Χρήστος Σπίρτζης επανήλθε με μια συγκροτημένη, στα περισσότερα σημεία, τοποθέτηση-απάντηση προς τη Ν.Δ.: «Πράγματι ο κατήφορος της κυβέρνησης Μητσοτάκη δεν έχει τέλος και η χυδαία απόπειρα εκμετάλλευσης της προπαγάνδας της Ν.Δ. δεν έχει όριο. [...] Επαναλαμβάνουμε ό,τι ανακοινώσαμε χθες για τη δολοφονία της Δώρας στη Ρόδο και επειδή κάνετε ότι δεν καταλαβαίνετε να σας τα ξαναπούμε, με στοιχεία.» ● Σε δύο χρόνια το επιτελικό κράτος Μητσοτάκη προχώρησε σε 4.500 κατ’ εξαίρεση προσλήψεις ειδικών φρουρών, που στελέχωσαν τις υπηρεσίες καταστολής παλαιές και νέες (ΔΡΑΣΗ, ΔΡΟΜΟΣ, Πανεπιστημιακή Αστυνομία κλπ) ● Σε δύο χρόνια, ακολουθώντας τη γνωστή ρουσφετολογική πολιτική, προχώρησε σε χιλιάδες αποσπάσεις αστυνομικών από τα Αστυνομικά Τμήματα, χωρίς αιτιολόγηση, χωρίς προκήρυξη, με πρόσθετες αμοιβές άνω των 1.000€ ανά μήνα και μόνο κριτήριο τα κομματικά ρουσφέτια σε όλη την Ελλάδα. [...] ● Σε δύο χρόνια το επιτελικό κράτος Μητσοτάκη άδειασε τα αστυνομικά τμήματα και σήμερα ο υπουργός Προ.Πο., κ. Θεοδωρικάκος, περιοδεύει συνοδευόμενος από τηλεοπτικά συνεργεία σε κάποια αστυνομικά τμήματα και δίνει συνεντεύξεις για το 5ο σχέδιο εκσυγχρονισμού της ΕΛΑΣ, βλέποντας τα χάλια και την ανικανότητα να μην μπορούν να καλυφθούν στοιχειώδεις λειτουργίες. ● Ενώ η κυβέρνηση Μητσοτάκη βρήκε έτοιμη θεσμοθέτηση, δομές και αρμοδιότητες για την ενδοοικογενειακή βία, δεν τις στελέχωσε ώστε να λειτουργήσουν επιχειρησιακά, παρά τις 4.500 κατ’ εξαίρεση προσλήψεις, γιατί προτεραιότητά τους ήταν η καταστολή και όχι οι σύγχρονες ανάγκες της κοινωνίας. Ενώ βρήκε, από την κυβέρνηση ΣΥΡΙΖΑ, με το ΠΔ του 2019 γραφείο ενδοοικογενειακής στο Αρχηγείο ΕΛΑΣ, στη ΓΑΔΑ, από ένα γραφείο ενδοοικογενειακής βίας σε κάθε Γενική Περιφερειακή Αστυνομική Δ/νση, από ένα γραφείο ενδοοικογενειακής σε κάθε Δ/νση Αστυνομίας Νομού, από ένα σε όλες τις Δ/νσεις Αστυνομίας Αττικής και ρητά την αρμοδιότητα για χειρισμό υποθέσεων ενδοοικογενειακής βίας σε ΟΛΑ τα Α.Τ. Αττικής και σε όλα τα Α.Τ. Αστυνομικών Δ/νσεων Νομών και ενώ προχώρησε σε 4.500 κατ’ εξαίρεση προσλήψεις, δεν φρόντισε να γίνει μια πρόσληψη κατάλληλου επιστημονικού δυναμικού (ψυχολόγων, κοινωνικών λειτουργών, ψυχιάτρων, νομικών, επιστημόνων πληροφορικής κλπ) για να μπορέσει η ΕΛΑΣ να αντεπεξέλθει στα καυτά προβλήματα της κοινωνίας». Ως προς το περιστατικό, ο κ. Σπίρτζης ρωτά γιατί, ενώ ο δράστης ήταν γνωστός για αντίστοιχα εγκλήματα (ξυλοδαρμούς, παρακολουθήσεις, μέχρι και απειλές με όπλο), η ΕΛ.ΑΣ. δεν είχε το προσωπικό και τις δομές να ασχοληθούν με τον συγκεκριμένο άνθρωπο. Ο ίδιος υπογραμμίζει «ότι η συγκεκριμένη δολοφονία έγινε στον δρόμο, μέρα μεσημέρι, όπως και δεκάδες τα δύο τελευταία χρόνια, χωρίς να υπάρχει καμία επιτήρηση από την ΕΛΑΣ», επιμένοντας: «Πόσες γυναίκες πρέπει να θυσιαστούν για να αντιληφθούν ότι η πολιτική Μητσοτάκη “του Νόμου και της Τάξης” πρέπει να αλλάξει;»."" ""Η εργαλειοποίηση της γυναικοκτονίας και η κυβερνητική υποκρισία"" ""2022-01-08 16:37:03.454814""",44,Γυναικοκτονία,1,73,2022-01-10T11:19:20.653538Z,2022-01-10T11:19:20.653574Z,15.314
"""Από την εποχή της Ιφιγένειας, δεκάδες «θυσιάζονται» κάθε χρόνο στο βωμό της ανδρικής επιθυμίας για πόλεμο ή κατάκτηση. Ακόμη κι η λέξη, έχει ως δεύτερο συνθετικό την «κτήση».  11 γυναίκες. Στην Ελλάδα. Στο διάστημα ενός χρόνου. Δεν είναι η «αγάπη» που οπλίζει τα χέρια των δολοφόνων κι ας γράφουν οι άσχετοι δημοσιογραφίσκοι που πουλάνε αίμα και ψέμα, αναπαραγάγοντας κακοφορμισμένα και άθλια σεξιστικά στερεότυπα. Πως να κλίνεις το ρήμα «αγαπώ» δίπλα στο «φονεύω»; Είναι μια συσχέτιση που ακυρώνει την ανθρώπινη ύπαρξη, είναι το μαχαίρι -με λάμα ή χωρίς- εκείνων που μεγάλωσαν με εσφαλμένα πρότυπα, κι άλλοτε θέλουν τη γυναίκα «παναγία» κι άλλοτε, «πόρνη»... «Δεν σε έχω, δεν σε κατέχω, άρα δεν σου αξίζει να ζεις... Δεν σε έχω εγώ, δεν θα σε έχει κανείς...»   «Οι άντρες δεν κλαίνε» μαλώνουμε τα μικρά αγοράκια, όταν πέσουν και χτυπήσουν, όταν χάσουν ένα παιχνίδι ή μια αγάπη. «Τι άντρας είσαι και φοβάσαι το σκοτάδι;» λέμε στο παιδάκι που σκιάζεται τις σκιές του δωματίου του τη νύχτα. «Δείξε τους πόσο άντρας είσαι...» παρακινούμε το νέο ή τον έφηβο να αντιμετωπίσει τις αθλητικές, σχεσιακές ή κοινωνικές προκλήσεις.  «Ξέρεις-ρε-ποιος-είμαι-εγώ» δηλώνει ο πατέρας-αφέντης στο όργανο της τάξεως που του κάνει παρατήρηση για παράβαση του οδικού κώδικα. Ουρλιάζει και «πλακώνεται» φραστικά ο εκλεγμένος τραμπουκίσκος εντός Βουλής που φορά ακριβό μανικετόκουμπο για να κρύψει τη σιδερογροθιά. Απειλεί τους κατώτερους ο «δημοκράτης» που μπήκε με μέσον στο δημόσιο, λυμαίνεται την υπηρεσία του και κάνει χάρες και χαρές με «φακελάκια». Ο μέσος ψηφοφόρος ρίχνει στην κάλπη το «κουκί» σε αυτόν που τον τρομοκρατεί, για να τον απαλλάξει από εκείνον που φοβάται. Ο νοσηρά περίεργος και ο  κρυφίως κουτσομπόλης, στήνει αυτί στη διπλανή πόρτα και στο γείτονα που ξυλοφορτώνει τη γυναίκα και τα παιδιά του, αλλά δεν τολμά να παρέμβει γιατί... «δεν του πέφτει λόγος». Η μάνα, που καθυποταγμένη η ίδια, ξεσπά τις ανοχές της μεγαλώνοντας διαφορετικά το αγόρι από το κορίτσι. Οι κατ’ επίφασιν «γονείς» που αγοράζουν μια καραβιά παιχνίδια στα βλαστάρια τους και tablet από το προνήπιο, για να «ησυχάσουν τα κεφάλια τους». Που πετούν παππούδες και γιαγιάδες στον σκουπιδοτενεκέ του «οίκου ευγηρίας» γιατί δεν έχουν χρόνο, μήτε ανθρωπιά. Η κυράτσα, που διδάσκει την τεχνική της εξαπάτησης στις κόρες της, όντας η ίδια εξαπατημένη κι απατημένη. Εκείνος που κρυφογελούσε κι επιχαίρονταν γιατί βρέθηκε ένας «άντρας» να κάνει την αμετροεπή Λιάνα να… «σκάσει» με ένα χαστούκι, είναι ο ίδιος που δεν τολμά να αντιμετωπίσει τον όποιο πολιτικό νταή, ο οποίος του ξεπουλά τη ζωή του και καταδικάζει τα παιδιά του στην ανεργία ή την υποαπασχόληση. Είναι αυτός που δεν τόλμησε να εμποδίσει τους μαυροφορεμένους φουσκωτούς φασίστες να καπηλεύονται την ιστορία της χώρας και τη σημαία της. Είναι εκείνος που ανέχεται τους, στεντόρεια τη φωνή, διαλαλούντες τις πολιτικές τους πραμάτειες. Είναι ο φρονιμεμένος, που θαυμάζει τον τσαμπουκά των άλλων κι ο μικροαστούλης, με φοβικό σύνδρομο έναντι των ισχυρών. Είμαι εγώ που παριστάνω τον «άνθρωπο» αλλά όταν ένα παιδί κλαίει γιατί έφαγε ξύλο, κλείνω τα παντζούρια και... «κοιτάζω τη δουλειά μου». Είσαι εσύ, που θεωρείς τη μάνα σου αγία κι όλες τις άλλες γυναίκες, πόρνες. Είναι ο απαίδευτος μιντιάνθρωπος που κρεμά τα μανταλάκια «όλες τις ανατριχιαστικές λεπτομέρειες» από το θάνατο μιας ακόμη ανθρώπινης ύπαρξης, αποδίδοντας ελαφρυντικά του τύπου «τη σκότωσε γιατί την αγαπούσε» στο δράστη. Είμαστε όλοι εμείς που μένουμε απαθείς και άπραγοι στον διογκούμενο κιτρινισμό, στην καταστρατήγηση όλων των κανόνων δεοντολογίας, στη σύληση μιας σορού.  Όλοι μας, συμμέτοχοι και συνένοχοι στο επαναλαμβανόμενο έγκλημα της γυναικοκτονίας που διαπράττεται σε μιαν Ελλάδα που διεκδικεί το ευρωπαϊκό της προφίλ, μη έχοντας ξεφύγει ωστόσο από τα ανατολίτικα πρότυπα. Με ποια παιδεία θωρακίζεται το δικαίωμα των ανθρώπων στην ισότητα μα και την διαφορετικότητα; Με ποιες επιμορφωτικές πρακτικές και ποιά θεσπιζόμενα μέτρα στήριξης της οικογένειας, που πελαγοδρομεί υπό τη συμπίεση της οικονομικής δυστοκίας και της κοινωνικής απομόνωσης; Η κοινωνία μας μένει απαθής σα μουδιασμένη, γιατί σκιάζεται το κακό. Μα αυτό επελαύνει αφεύκτως εφόσον δεν εξορκίζεται η ύβρις. Εφόσον η νέμεσις βραδυπορεί. 11 γυναίκες, μέσα σε έναν χρόνο. Κακοποιήθηκαν, δάρθηκαν, βιάστηκαν,  σκοτώθηκαν. Όχι για εκείνο το έρμο το δικαίωμα κάθε ανθρώπου στο «όχι». Αλλά για εκείνο το μεγάλο «ναι» στη ζωή, που κυοφορεί κάθε θηλυκή ύπαρξη..."" Έντεκα... ""2022-01-08 16:37:03.454814""",43,Γυναικοκτονία,1,72,2022-01-10T11:19:05.057609Z,2022-01-10T11:19:05.057644Z,17.42
"""Συγκλονισμένη από τη νέα γυναικοκτονία στη Ρόδο η Ιωάννα Παλιοσπύρου που δίνει τη δική της μάχη για την επίθεση που δέχτηκε με βιτριόλι. Με δύο αναρτήσεις της στον προσωπικό της λογαριασμό στο instagram παίρνει θέση αναφέροντας πως «οι γυναίκες δεν είναι ιδιοκτησία σας» και αναδημοσιεύει το tweet του Άρη Χατζηστεφάνου που εύστοχα έγραφε: «Αν κάποια στιγμή σας έρθει να σκοτώσετε μία γυναίκα και μετά να αυτοκτονήσετε δοκιμάστε να το κάνετε με την αντίστροφη σειρά». Θυμίζουμε πως πρόκειται για την ενδέκατη δολοφονία γυναίκας με κίνητρα μισογυνισμού μέσα στο 2021."" ""Το μήνυμα της Ιωάννας για την γυναικοκτονία στη Ρόδο"" ""2022-01-08 16:37:03.454814""",42,Γυναικοκτονία,1,71,2022-01-10T11:18:47.397392Z,2022-01-10T11:18:47.397425Z,4.068
"""Συγκέντρωση διαμαρτυρίας κατά των γυναικοκτονιών και της έμφυλης βίας πραγματοποιήθηκε το βράδυ του Σαββάτου στο κέντρο της Αθήνας. Η κινητοποίηση έγινε με αφορμή την 11η δολοφονία γυναίκας με κίνητρα μισογυνισμού μέσα στο 2021: την 32χρονη Δώρα που έπεσε νεκρή από πυροβολισμούς του πρώην συντρόφου της στο Ροδίνι της Ρόδου.  Κεντρικά μηνύματα ήταν της διαμαρτυρίας ήταν τα εξής: «Μας σκοτώνουν, καμιά Δώρα λιγότερη», «Κάτω η Πατριαρχία», «Όχι άλλη γυναικοκτονία»."" ""«Μας σκοτώνουν, καμιά Δώρα λιγότερη»"" ""2022-01-08 16:37:03.454814""",41,Γυναικοκτονία,1,70,2022-01-10T11:18:43.107251Z,2022-01-10T11:18:43.107286Z,5.306
"""Η Ευτυχία Γιαννάκη ξεχώρισε εξαρχής, όταν κατέβηκε στον στίβο της αστυνομικής λογοτεχνίας, έφτιαξε τον αστυνόμο Χάρη Κόκκινο και συνδύασε το μυστήριο με κοινωνικοπολιτικά θέματα, από τα οικογενειακά μυστικά που κορυφώνονται στην αφανή βία («Στο πίσω κάθισμα», 2016) ώς τον φυλετικό ρατσισμό («Αλκυονίδες μέρες», 2017) κι από τα αναβολικά («Πόλη στο φως», 2018) μέχρι την αρχαιοκαπηλία («Η νόσος του μικρού θεού», 2020). Το τελευταίο της έργο, ωστόσο, ξεπέρασε τα προηγούμενα κι έφτασε σε ανώτερα επίπεδα, παρά το μέγεθός του. Κι αυτό επιτεύχθηκε επειδή η συγγραφέας άφησε πίσω της τις προσωπικές της ευκολίες, δεν βολεύτηκε στα μοτίβα που η ίδια είχε πλάσει, ανακάτεψε την τράπουλα της γραφής της και στα δικά της καλούπια έπλασε άλλου είδους αγγεία, δικά της κι αυτά, αλλά σίγουρα ψημένα στο καμίνι της ανανέωσης και του εμπλουτισμού. Η υπόθεση ξεκινά με τον κλασικό τρόπο: το πτώμα της δραστήριας και ανεξάρτητης δημοσιογράφου Ζωής Μαυρίδη ανακαλύπτεται στην πισίνα του πρώην άντρα της, του ζωγράφου Γιώργου Δελλή, ενώ ο ίδιος έχει εξαφανιστεί. Ο Χάρης Κόκκινος αναλαμβάνει δράση, ενώ στο παρασκήνιο περνάνε και οι κραδασμοί στη σχέση του με τη συνάδελφο Λίνα. Το δεύτερο νήμα, μια παράλληλη δηλαδή αφήγηση, έχει στο επίκεντρό της την ίδια τη συγγραφέα που βρίσκεται στην Υδρα, όπου παντρεύεται μια φίλη της. Τα δύο νήματα συνδέονται με μια αδιόρατη κλωστή: η Μαυρίδη, πριν πεθάνει, είχε στείλει στη συγγραφέα ένα άρθρο για τη δολοφονία της Ρένας Πολάτου, νεαρής σερβιτόρας που σκοτώθηκε στην Υδρα το 1980, και την καταδίκη του δάσκαλου Κωνσταντίνου Βλαστού. Τι συνδέει τον φόνο της δημοσιογράφου με την κλεισμένη οριστικά (;) περίπτωση της άτυχης νέας στο νησί; Στο κέντρο των δύο βασικών ιστοριών αλλά και όλων των άλλων παράπλευρων είναι η γυναίκα ως θύμα κοινωνικών, θεσμικών ή άγραφων, πλαισίων που την τοποθετεί στο κέντρο εκμετάλλευσης, βίας και πιέσεων. Η Μαυρίδη αναγνωρίζεται ως μαχόμενη και καταξιωμένη δημοσιογράφος, αλλά ταυτόχρονα έχει εχθρούς τόσο στο επαγγελματικό πεδίο όσο και στην οικογενειακή της εστία, καθώς έχει χωρίσει με τον Δελλή, η Πολάτου είναι η περίπτωση της νεαρής που βρίσκεται σε ένα ξένο μέρος και εύκολα πέφτει θύμα της αντρικής νοοτροπίας και η Υδραία φίλη τής ενδοκειμενικής συγγραφέως παντρεύεται, χωρίς αυτό να είναι μια ασφαλής λύση. Γιατί τελικά σκοτώνονται γυναίκες στο πέρασμα των εποχών; Είναι η ανεξαρτησία τους; Είναι η διασάλευση που προκαλούν στο πατριαρχικό μοντέλο της κοινωνίας; Είναι η αδυναμία των αντρών να αποδεχτούν τους νέους ρόλους; Το βιβλίο, όπως γενικά η λογοτεχνία, δεν δίνει ξεκάθαρες απαντήσεις, αλλά θέτει τα ερωτήματα, έμμεσα, μέσα στο συγκείμενο, μέσα στο πλαίσιο μιας μικρής κοινωνίας, όπως της Υδρας, αλλά και μιας μεγάλης, όπως της Αθήνας, και των μέσων μαζικής ενημέρωσης που δίνουν διαστάσεις σε ό,τι γίνεται. Η Ευτ. Γιαννάκη, αν κριθεί με όρους αστυνομικής λογοτεχνίας, θα φαινόταν ότι κάνει αφηγηματικά λάθη ως προς την πορεία της έρευνας κι ενίοτε κωλυσιεργεί, ίσως υπέρ το δέον. Αν όμως κριθεί με όρους κοινωνικής λογοτεχνίας, τότε θα αποδειχτεί ότι οι παράλληλες αφηγήσεις -που εν τέλει συγκλίνουν- οριοθετούν κοινωνικά πλαίσια, εγείρουν προβληματισμούς και δείχνουν ότι στην τελική εξιχνίαση δεν ενδιαφέρει ποιος ακριβώς είναι ο δράστης, αλλά το πώς και το γιατί οι γυναίκες είναι τα θύματα μακροχρόνιων ηθών (σύνδεση με τον Αϊ-Γιάννη τον Κλήδονα), προσωπικών φιλοδοξιών και ανδροκρατικών στερεοτύπων."" ""Γυναικοκτονίας το ανάγνωσμα"" ""2022-01-08 16:37:03.454814""",40,Γυναικοκτονία,1,69,2022-01-10T11:18:37.537112Z,2022-01-10T11:18:37.537147Z,29.066
"""Το Μικτό Ορκωτό Δικαστήριο Ηρακλείου έκρινε τον 41χρονο Ηρακλειώτη ένοχο για την δολοφονία της 31χρονης συντρόφου του και τον καταδίκασε σε ποινή κάθειρξης 13 ετών. Στον δράστη δεν αναγνωρίστηκε κανένα ελαφρυντικό, ενώ η έφεση δεν έχει αναστέλλουσα δύναμη κι έτσι θα επιστρέψει στη φυλακή. Ο 41χρονος κατηγορούνταν για ανθρωποκτονία από πρόθεση καθώς φέρεται να επέφερε θανατηφόρα χτυπήματα στην 31χρονη σύντροφό του επειδή, όπως υποστήριξε, φέρεται να αθέτησε την κοινή δέσμευση τους περί απεξάρτησης και έκανε χρήση ηρωίνης. Ο ίδιος κατά την απολογία του ενώπιον του δικαστηρίου, για μία ακόμα φορά επανέλαβε ότι δεν ήθελε να την σκοτώσει και ισχυρίστηκε ότι δεν συνειδητοποίησε ότι η 31χρονη ήταν νεκρή. Αρχικά ο θάνατος της 31χρονης είχε αποδοθεί σε άλλα αίτια. Η 31χρονη είχε εντοπιστεί νεκρή σε οικεία της περιοχής του Μασταμπά Ηρακλείου και ο θάνατός της αποδόθηκε σε χρήση ναρκωτικών ουσιών, καθώς δίπλα στην άτυχη κοπέλα βρέθηκαν σύνεργα χρήσης ηρωίνης. Ωστόσο, η ιατροδικαστική έκθεση έδειξε ότι η κοπέλα έφερε εκχυμώσεις σε όλο της το σώμα από πολλαπλά χτυπήματα, υποσκληρίδιο αιμάτωμα στο κεφάλι και ίχνη από προσπάθεια στραγγαλισμού στο λαιμό. Σύμφωνα με το Συμβούλιο Πλημμελειοδικών Ηρακλείου, ο δράστης φέρεται να γρονθοκόπησε κατ’ επανάληψη στο κεφάλι και στο πρόσωπο την σύντροφο του, η οποία είχε ήδη βεβαρημένη υγεία με τρία εγκεφαλικά επεισόδια.  Ο ίδιος αρνείται ότι σκότωσε τη φίλη του και ισχυρίζεται ότι πάνω στην ένταση της στιγμής, την άρπαξε από την μπλούζα και την τράνταξε. Η κοπέλα αισθάνθηκε αδιαθεσία, την έβαλε να ξαπλώσει το βράδυ και όταν επέστρεψε το επόμενο πρωΐ στο σπίτι τους, συνειδητοποίησε ότι η 31χρονη ήταν νεκρή. «Ο κατηγορούμενος γνώριζε το πόσο ευάλωτη ήταν η υγεία της και την ανικανότητα της να αντισταθεί σθεναρά και παρόλα αυτά τής επιτέθηκε με πολλαπλά χτυπήματα» αναφέρεται στο παραπεμπτικό βούλευμα, στο οποίο επίσης τονίζεται ότι ο 41χρονος «για ένα 24ωρο προσποιούνταν ότι η Κλειώ κοιμόταν ενώ ήταν νεκρή», καθώς ο κατηγορούμενος ενημέρωσε τους οικείους του για το θάνατο της φίλης του το απόγευμα της επόμενης ημέρας. Σημειώνεται πως ο δράστης βρίσκεται προφυλακισμένος από τις αρχές Δεκεμβρίου του 2019."" ""Καταδικάστηκε σε 13 χρόνια κάθειρξη ο δράστης της γυναικοκτονίας στο Ηράκλειο"" ""2022-01-08 16:37:03.454814""",39,Γυναικοκτονία,1,68,2022-01-10T11:18:08.233258Z,2022-01-10T11:18:08.233297Z,6.966
"""Μία από τις υποθέσεις που άφησαν ιστορία το μακρινό 1987 αφορά την πολύκροτη υπόθεση του Παναγιώτη Φραντζή, του δράστη που είχε κομματιάσει τη γυναίκα του με μαχαίρι και σφυρί. Το ανωτέρω έγκλημα καλύφθηκε από τον Τύπο και τα ραδιοτηλεοπτικά μέσα της εποχής με αμέτρητες σελίδες ρεπορτάζ, σχόλια και απόψεις εγκληματολόγων. Εν έτει 2021, οι ενημερωτικές ιστοσελίδες και τα μέσα κοινωνικής δικτύωσης καταγράφουν τον όρο «γυναικοκτονία» για τις δολοφονίες γυναικών. Για πολλούς ο όρος «γυναικοκτονία» είναι ενοχλητικός και αδόκιμος. Τουναντίον, o όρος αυτός είναι απολύτως ταιριαστός και αντικατοπτρίζει με σαφήνεια και λεπτομέρεια την αλήθεια. Το Ευρωπαϊκό Ινστιτούτο για την Ισότητα των Φύλων ορίζει ως «γυναικοκτονία» τη δολοφονία της γυναίκας ως αποτέλεσμα άσκησης βίας από ερωτικό σύντροφο, τον βασανισμό και τη δολοφονία γυναίκας ως αποτέλεσμα μισογυνισμού, τη δολοφονία γυναικών και κοριτσιών ως «εγκλήματα για λόγους τιμής», τη στοχευμένη δολοφονία γυναικών και κοριτσιών στο πλαίσιο ένοπλων συγκρούσεων, τη δολοφονία γυναικών λόγω προίκας, τη δολοφονία γυναικών και κοριτσιών εξ αιτίας του σεξουαλικού προσανατολισμού τους και της ταυτότητας φύλου, τη δολοφονία αυτόχθονων γυναικών και κοριτσιών εξαιτίας του φύλου τους. Επίσης, περιπτώσεις «γυναικοκτονίας», οι οποίες συνδέονται με συμμορίες, όπως το οργανωμένο έγκλημα, εμπόρους ναρκωτικών και την εμπορία γυναικών και κοριτσιών. Οι αντιδράσεις της κοινωνίας για τις «γυναικοκτονίες» διαμορφώνονται από τη λανθασμένη προβολή μηνυμάτων από τα ΜΜΕ, τα οποία προωθούν προκαταλήψεις για τον ρόλο των δύο φύλων επιμένοντας σε στερεότυπα. Η γυναικεία ταυτότητα συνδέεται με τα χαρακτηριστικά ή τις ιδιότητες που αποδίδονται στο «ασθενές φύλο» στο πλαίσιο του πατριαρχικού κοινωνικού μοντέλου. Στο σημείο αυτό θα πρέπει να σημειωθεί ότι μερίδιο ευθύνης έχει και η εκάστοτε κυβέρνηση. Σύμφωνα με τη Σύμβαση της Κωνσταντινούπολης, η δέσμευση στην προστασία των ανθρωπίνων δικαιωμάτων όλων των ατόμων πρέπει να αποτελεί σημαντικό στόχο για την πολιτική της εκάστοτε κυβέρνησης. Ετσι, οι κυβερνήσεις θα πρέπει να είναι σε θέση να λάβουν ολοκληρωμένη δέσμη μέτρων για την αντιμετώπιση κάθε μορφής βίας κατά των γυναικών και της ενδοοικογενειακής βίας. Κάθε διάταξη της Σύμβασης της Κωνσταντινούπολης επιδιώκει την πρόληψη της εμφάνισης βίας, τη βοήθεια των θυμάτων και τη μέριμνα για την παραπομπή των δραστών στη Δικαιοσύνη. Η Σύμβαση απαιτεί την ποινικοποίηση διαφόρων μορφών βίας κατά των γυναικών, για παράδειγμα της ενδοοικογενειακής βίας, της σεξουαλικής παρενόχλησης και της ψυχολογικής βίας, και την επιβολή νομικών κυρώσεων. Προκειμένου να εξαλειφθεί το φαινόμενο αυτό πρέπει να δοθεί όνομα στη βία κατά των γυναικών και να καταστεί γνωστό ότι η βία αποτελεί έγκλημα. Σύμφωνα με τα ανωτέρω, μήπως δεν θα έπρεπε να ενοχλεί ο όρος «γυναικοκτονία»; * δημοσιογράφος, επικοινωνιολόγος και κάτοχος του Μεταπτυχιακού Διπλώματος Ειδίκευσης στο αντικείμενο της «Σύγχρονης Δημοσιογραφίας» στο ΕΑΠ"" ""Γιατί ενοχλεί ο όρος «γυναικοκτονία»;"" ""2022-01-08 16:37:03.454814""",37,Γυναικοκτονία,1,66,2022-01-10T11:17:33.422205Z,2022-01-10T11:17:33.422238Z,9.478
"""Για ένα καλά οργανωμένο σχέδιο δολοφονίας της άτυχης Κάρολαϊν που ο δράστης είχε καιρό στο μυαλό του κάνει λόγο ο εισαγγελέας, αναλύοντας το σκεπτικό του για την παραπομπή του Μπάμπη Αναγνωστόπουλου σε δίκη με βαρύτατες κατηγορίες. Υπενθυμίζεται ότι στην πρότασή του ο εισαγγελέας ζητά την παραπομπή του καθ' ομολογία δολοφόνου της Κάρολαιν Κράουτς σε δίκη για ανθρωποκτονία από πρόθεση τελεσθείσα σε ήρεμη ψυχική κατάσταση και κακοποίηση ζώου σε βαθμό κακουργήματος, ψευδή καταγγελία επειδή κατέστησε άλλους ύποπτους των πράξεών του και ψευδή κατάθεση κατ' εξακολούθηση λόγω των ψευδών καταθέσεων που έδωσε στις Αρχές. Σύμφωνα με πληροφορίες, στο σκεπτικό του εισαγγελέα περιγράφεται λεπτομερώς το βράδυ της γυναικοκτονίας, όπου οι ενέργειες και μεθοδευμένες κινήσεις του Μπάμπη Αναγνωστόπουλου αναδεικνύουν την ήρεμη ψυχική κατάσταση στην οποία βρισκόταν και το γεγονός ότι είχε συλλάβει το σχέδιο δολοφονίας εδώ και αρκετό καιρό.  Ο εισαγγελέας φέρεται να επισημαίνει αρκετές φορές ότι ο γυναικοκτόνος ήταν σε όλη τη διάρκεια ψύχραιμος και με απόλυτη αυτοκυριαρχία κάτι που καταγράφεται όχι μόνο στον τρόπο με τον οποίο δολοφόνησε την Καρολάιν, το πρόσωπο της οποίας είχε σκεπάσει με μαξιλάρι επί έξι ολόκληρα λεπτά, έως ότου το θύμα εκπνεύσει από ασφυξία, αλλά και με τις επιλεγμένες κινήσεις για να σκηνοθετήσει τη ληστεία και τον φόνο του σκύλου της οικογένειας, τον οποίο απαγχόνισε.  Παράλληλα, αποδομούνται οι ισχυρισμοί του Αναγνωστόπουλου, ότι ο θάνατος προήλθε από ατύχημα, καθώς επισημαίνεται ότι κατά την προανάκριση δεν υπήρχε καμία αναφορά για έντονο καβγά, ο οποίος θα μπορούσε να οδηγήσει σε έκρηξη ασυγκράτητων συναισθημάτων, ενώ από τον τσακωμό που πραγματοποιήθηκε εκείνο το βράδυ έως τη δολοφονία υπάρχει σημαντικός χρόνος απόκλισης. Το δικαστικό συμβούλιο, επίσης, στο βούλευμά του υποστηρίζει για τον κατηγορούμενο ότι πρόκειται για σκληρή και ανάλγητη προσωπικότητα, υπογραμμίζοντας έντεκα σημεία που αποτελούν τα ιδιαίτερα χαρακτηριστικά των κακουργηματικών πράξεων. Ανάμεσα σε αυτά είναι:  Σημειώνεται ότι στο βούλευμα γίνεται εκτενής αναφορά στην κόλαση μέσα στην οποία ζούσε η άτυχη 20χρονη κοπέλα, όπως προκύπτει στα συμπεράσματα της ειδικής συμβούλου που συναντούσε το ζευγάρι επί τρεις μήνες. Ενδεικτικά:"" ""Καταπέλτης ο εισαγγελέας κατά του γυναικοκτόνου πιλότου"" ""2022-01-08 16:37:03.454814""",36,Γυναικοκτονία,1,65,2022-01-10T11:17:23.700366Z,2022-01-10T11:17:23.700400Z,5.083
"""Aμετακίνητη η κυβέρνηση από τις αιχμές του νομοσχεδίου του υπουργείου Δικαιοσύνης που προκάλεσαν σωρεία αντιδράσεων στον νομικό κόσμο και στα κόμματα· «πέρασε» με την πλειοψηφία της, χθες το απόγευμα στη Βουλή, τις αλλαγές στους Ποινικούς Κώδικες συνεπικουρούμενη εν μέρει από το Κίνημα Αλλαγής. Το νομοσχέδιο του υπουργείου Δικαιοσύνης με τα 172 άρθρα και τις επτά τροπολογίες εγκρίθηκε στο σύνολό του μόνο από την πτέρυγα της Νέας Δημοκρατίας, αφού προηγουμένως δοκίμασε την επίσημη θέση του ΚΙΝ.ΑΛΛ. στο «παρών» και με σύσσωμη την αντιπολίτευση να καταψηφίζει. Στα αλλεπάλληλα πυρά που δέχτηκε σε όλη τη διάρκεια της διήμερης συζήτησης στην Ολομέλεια ο αρμόδιος υπουργός, προστέθηκε και η σκληρή κριτική για την τροπολογία που επιτρέπει την απόσπαση εν ενεργεία δικαστών στην αντιπροεδρία της κυβέρνησης και στο υπουργείο Δικαιοσύνης, με τον κοινοβουλευτικό εκπρόσωπο του ΣΥΡΙΖΑ–Π.Σ. Θεόφ. Ξανθόπουλο να εγείρει αφενός σοβαρό συνταγματικό πρόβλημα, να κατηγορεί αφετέρου την κυβέρνηση πως αιφνιδιάζει για άλλη μια φορά, εισάγοντας εξωθεσμικό τρόπο διοίκησης της Δικαιοσύνης. Επισημαίνοντας πως το δικαστικό σώμα δεν είναι ούτε «θεραπαινίδα» των επιδιώξεων της πολιτικής εξουσίας ούτε «βοηθητικό προσωπικό» του υπουργείου, ο κ. Ξανθόπουλος εξαπέλυσε σκληρή κριτική για την κυβερνητική μεθόδευση, υπογραμμίζοντας, μεταξύ άλλων: «Ο κ. Πικραμμένος έχει εκφράσει δημοσίως απόψεις για τις κρίσεις και την αξιολόγηση των δικαστών, έχει μιλήσει για δικαστικό Καλλικράτη. Βλέπουμε ότι διαμορφώνεται ένας άλλος πόλος διαχείρισης θεμάτων της Δικαιοσύνης. Αυτό δεν μπορούμε να το δεχτούμε… Δεν είναι δυνατόν να γίνονται τέτοιες θεσμικές παρεμβάσεις που δεν έχουν λειτουργική σχέση με τη δομή του υπουργικού συμβουλίου και πρωτίστως με τον ρόλο και τη θέση των Ελλήνων δικαστών». Ο Κωνστ. Τσιάρας απέφυγε να απαντήσει, παρότι στην καταληκτική του τοποθέτηση υπεραμύνθηκε σθεναρά το νομοθέτημα και σχολίασε αναλυτικά την κριτική της αντιπολίτευσης για τις επίμαχες τροποποιήσεις που επιφέρει (π.χ. για τη διασπορά ψευδών ειδήσεων και τη μετατροπή σε κακούργημα του αδικήματος της κατασκευής και της μεταφοράς εκρηκτικών υλών). Για το άρθρο 36 (που τροποποιεί το 196 του Π.Κ. για τις ψευδείς ειδήσεις) συγκεκριμένα, επέμεινε πως δεν καταδεικνύει καμία πρόθεση φίμωσης της ελευθερίας του λόγου και επανέλαβε πως «όσο και να αισθάνεται κανείς την απειλή ότι παραβιάζεται η ελευθερία του λόγου, άλλο τόσο παραβιάζεται το δικαίωμα του πολίτη στην αληθινή ενημέρωση». Ενώ σχετικά με την τροπολογία για τους εμπρηστικούς μηχανισμούς τόνισε, επικεντρώνοντας κυρίως στις παρατηρήσεις των εκπροσώπων του ΚΚΕ, ότι «προφανώς δεν αφορά αναπτήρες» αλλά την κατοχή των συγκεκριμένων υλών σε συναθροίσεις και σε μεγάλη ποσότητα. «Αν θεωρούν κάποιοι ελευθερία έκφρασης το να κουβαλάνε μολότοφ στην τσάντα τους, συγγνώμη, αλλά η κοινωνία έχει διαφορετική άποψη. Δεν μπορούν να καλύπτονται άνθρωποι που έχουν την πρόθεση να απειλήσουν ανθρώπινες ζωές…» σχολίασε. Σημειώνεται πως ο υπουργός Δικαιοσύνης απέρριψε την τροπολογία του ΣΥΡΙΖΑ για την καθιέρωση του όρου «γυναικοκτονία» στην ποινική νομοθεσία υποστηρίζοντας πως καλύπτεται από τις νέες διατάξεις που προβλέπουν πλέον την ισόβια κάθειρξη ως μοναδική ποινή στο ειδεχθές έγκλημα της ανθρωποκτονίας. «Δεν θέλετε ισόβια για την ανθρωποκτονία ή θέλετε διαζευτικότητα ανάλογα των φύλων;» προκάλεσε μάλιστα την πτέρυγα της αξιωματικής αντιπολίτευσης, επαναλαμβάνοντας πως έχει ήδη προαναγγείλει τη σύσταση νομοπαρασκευαστικής επιτροπής για την ολιστική αντιμετώπιση του ζητήματος. «Η επιμονή που υπάρχει δεν είναι γιατί το πρόβλημα ανέκυψε τώρα, είναι γιατί έσπασε μια πολύχρονη σιωπή μέσα στις κοινωνίες σε βάρος χιλιάδων γυναικών», είχε τονίσει νωρίτερα ο Νίκος Βούτσης, καλώντας τον υπουργό να κάνει αποδεκτή την τροπολογία και να μην αναγάγει το ζήτημα σε πολιτικό ή κομματικό. Ο πρώην πρόεδρος της Βουλής καταλόγισε συνολικά στην κυβέρνηση πως με το νομοσχέδιο επιχειρεί βαθιά και συντηρητική αναδίπλωση του νομικού μας πολιτισμού, ότι κόπτεται να ανταποκριθεί σε πρωτοσέλιδα των φίλιων εφημερίδων και πως συγκροτεί «οπλοστάσιο» και μηχανισμούς απέναντι στις κοινωνικές αντιδράσεις."" ""Ποινικοί Κώδικες... εγχειρίδια καταστολής και με τη «βούλα»"" ""2022-01-08 16:37:03.454814""",35,Γυναικοκτονία,1,63,2022-01-10T11:16:47.238134Z,2022-01-10T11:16:47.238170Z,19.564
"""Οργή επικρατεί στη γειτονική χώρα από το βίντεο της άγριας δολοφονίας γυναίκας μέρα μεσημέρι σε δρόμο της Κωνσταντινούπολης. Η 28χρονη Μπασάκ Τζενγκίζ δέχθηκε τυφλή επίθεση από τον 27χρονο Τζαν Γκιοκτούκ Μποζ με ένα ξίφος σαμουράι, ενώ περπατούσε στο Ατακσεχίρ της Κωνσταντινούπολης. Η άτυχη κοπέλα μεταφέρθηκε στο νοσοκομείο βαριά τραυματισμένη από το ξίφος, όμως υπέκυψε στα τραύματά της. Η νέα γυναικοκτονία σημειώθηκε στις 9 Νοεμβρίου, ωστόσο οι λεπτομέρειες που έγιναν γνωστές και το βίντεο με την πρωτοφανούς βιαιότητας επίθεση προκάλεσαν σοκ στην κοινή γνώμη, σε μια χώρα που μετρά 309 γυναικοκτονίες μόνο μέσα στο 2021. Μετά την επίθεση ο ύποπτος τράπηκε σε φυγή, ενώ συνελήφθη μια ημέρα μετά, καθώς ταυτοποιήθηκε από πλάνα κλειστού κυκλώματος τηλεόρασης. Όπως μεταδίδουν τα τουρκικά μέσα εκείνο που προκαλεί μεγαλύτερη οργή είναι το γεγονός ότι ο δράστης εξήγησε στις αρχές με μεγάλη ψυχραιμία ότι είχε αποφασίσει να σκοτώσει μια γυναίκα εκείνη την ημέρα φεύγοντας από το σπίτι του.  Ο δολοφόνος συνελήφθη στο διαμέρισμά του μετά από έφοδο της αστυνομίας, ενώ στους τοίχους φέρεται να είχε χαρτιά κολλημένα με ταινία, ένα από τα οποία έγραφε «Μπήξτε ένα μαχαίρι στη γυναίκα σας, πυροβολήστε με μια σφαίρα τη γυναίκα σας». Η σορός της Μπασάκ Τζενγκίζ, η οποία δεν είχε συναντηθεί ποτέ με τον δολοφόνο της, ετάφη σε νεκροταφείο της πρωτεύουσας μετά την απογευματινή προσευχή χθες."" ""Ακόμη μια στυγνή γυναικοκτονία σοκάρει την Τουρκία"" ""2022-01-08 16:37:03.454814""",34,Γυναικοκτονία,1,62,2022-01-10T11:16:27.425542Z,2022-01-10T11:16:27.425653Z,7.234
"""Εν μέσω χειροκροτημάτων οι ποδοσφαιριστές του Απόλλωνα Ευπαλίου μπήκαν στο γήπεδο με πανό κατά των γυναικτονιών και με μαύρα περιβραχιόνια σε ένδειξη διαμαρτυρίας για τις 13 γυναίκες που δολοφονήθηκαν εξαιτίας του φύλου τους φέτος στη χώρα μας. Η διοίκηση της ομάδας άλλαξε μάλιστα το σήμα της μετατρέποντας σε μαύρο το μπλε χρώμα και προχώρησε στην εξής ανακοίνωση: «13η γυναικοκτονία για το 2021Σήμερα κρατάμε ενός λεπτού σιγή για άλλη μια δολοφονημένη. Σήμερα η ομάδα μας αλλάζει το σήμα τηςΣήμερα η ομάδα μας φορά μαύρα περιβραχιόνια Σήμερα ο Απόλλων Ευπαλίου Tihio Race στέλνει μήνυμα:Καμία λιγότερηΜία λιγότερη, ένα ακόμα θύμα της πατριαρχίας.Δεν ήταν  """"πάθος"""" , δεν ήταν  """"τρέλα"""".  'Ηταν η πατριαρχία εν δράσει, μια ακόμα απόδειξη ότι η  αυτοδιάθεση , η χειραφέτηση και η ελευθερία δυστυχώς δεν είναι αυτονόητες. Όσο ζούμε σε μια κοινωνία για κάποιους, καμιά μας δεν είναι ελεύθερη.Γιατί τόσο συχνά όλοι αυτοί οι άντρες δεν αντιλαμβάνονται το θεμελιώδες όριο ανάμεσα στη ζωή και τον θάνατο;Για κάθε λιγότερη η οργή μεγαλώνειΓια κάθε λιγότερη η ανάγκη για αγώνα θεριεύειΚαμία  λιγότερη»  "" ""Ο Απόλλων Ευπαλίου άλλαξε το σήμα του στέλνοντας μήνυμα κατά των γυναικοκτονιών"" ""2022-01-08 16:37:03.454814""",33,Γυναικοκτονία,1,61,2022-01-10T11:16:19.967127Z,2022-01-10T11:16:19.967160Z,5.585
"""«Η αποκορύφωση της βίας καταγράφεται τραγικά με τις γυναικοκτονίες: από το 2007 έως σήμερα μετράμε, κατά μέσο όρο, μία γυναικοκτονία το μήνα με δράστη σύζυγο ή σύντροφο, γιο, πατέρα ή άλλον άνδρα που θεωρούσε κτήμα του τη δολοφονημένη γυναίκα. Ο αριθμός των ανεξιχνίαστων γυναικοκτονιών είναι, προς το παρόν, άγνωστος…» Αυτό τονίζουν, μεταξύ άλλων, στο κάλεσμά τους 19 γυναικείες οργανώσεις και συλλογικότητες ενόψει των κινητοποιήσεων της 25ης Νοέμβρης, της Παγκόσμιας Ημέρας για την εξάλειψη της βίας κατά των γυναικών. Τα αιτήματα που αναφέρονται στην παραπάνω ανακοίνωση έχουν ως εξής:"" ""Tι ζητούν 19 γυναικείες συλλογικότητες με αφορμή την 25η Νοέμβρη"" ""2022-01-08 16:37:03.454814""",32,Γυναικοκτονία,1,60,2022-01-10T11:16:14.149092Z,2022-01-10T11:16:14.149124Z,7.182
"""Κάθε μέρα, κάθε νύχτα, πίσω από τις κλειστές πόρτες η απειλή της ενδοοικογενειακής βίας κάνει την εμφάνισή της. Ο εφιάλτης δεν είναι πια εφιάλτης, αλλά μια σκληρή πραγματικότητα για τις γυναίκες και τα παιδιά. Η πανδημία με τα απανωτά λοκντάουν, τον αναγκαστικό εγκλεισμό στο σπίτι παγίδεψε ακόμη περισσότερο τις γυναίκες πλάι στον δυνάστη τους, τον σύζυγο, τον σύντροφο, τον θύτη – πρώην ή νυν. Εν έτει 2021 και η βία κατά των γυναικών είναι διάχυτη παντού. Σχεδόν 1 στις 3 γυναίκες βιώνει σωματική ή/και σεξουαλική βία κατά τη διάρκεια της ζωής της – είναι σε κίνδυνο η υγεία και η ευημερία δισεκατομμυρίων γυναικών και κοριτσιών. Παρουσιάζοντας τα αποτελέσματα έρευνας, ο γενικός διευθυντής του Παγκόσμιου Οργανισμού Υγείας (ΠΟΥ), δρ Τέντρος, αναφέρθηκε σε μια «τρομακτική εικόνα» ανεξέλεγκτων επιπέδων βίας κατά των γυναικών. Τα νεαρά κορίτσια δυστυχώς δεν εξαιρούνται. Ετσι, 1 στους 4 εφήβους ηλικίας 16-19 ετών που είχαν σχέση έχουν υποστεί σωματική ή σεξουαλική βία, σύμφωνα με την έκθεση. Επιπλέον, το 16% των γυναικών ηλικίας 15-24 ετών ανέφερε σωματική ή σεξουαλική βία κατά το τελευταίο έτος! Ωστόσο, τα παγκόσμια στατιστικά στοιχεία κρύβουν «έντονες» διαφορές μεταξύ πλούσιων και φτωχών χωρών. Τα υψηλότερα επίπεδα βίας εντοπίστηκαν σε περιοχές της Ωκεανίας, της Νότιας Ασίας και της υποσαχάριας Αφρικής και κυμαίνονται από 33% έως 51%. Αλλά οι τάσεις είναι απαράδεκτα υψηλές παντού. Σύμφωνα με την έκθεση, η βία κατά των γυναικών έφτασε το 31% στην Ανατολική Μεσόγειο, το 25% στην Αμερική, το 22% στην Ευρώπη και το 20% στον Δυτικό Ειρηνικό. Ως αντιπρόεδρος του Ευρωπαϊκού Σοσιαλιστικού Κόμματος Γυναικών (PESWomen) και ως επικεφαλής των χωρών της Νότιας Ευρώπης υπογραμμίζω το ποσοστό στην Ανατολική Μεσόγειο που αγγίζει το 25%! Για τον λόγο αυτόν αλλά και για τα υψηλά ποσοστά βίας κατά των γυναικών σε όλη την Ευρώπη –με σημαντική επιδείνωση στα χρόνια της πανδημίας, ακόμη και 3-4 φορές παραπάνω– χρειάζονται έκτακτα μέτρα και πολιτικές. Δεν μπορεί στην εποχή μας οι γυναίκες να φοβούνται ακόμα και να περπατήσουν μέχρι το αυτοκίνητό τους σε ένα πάρκινγκ, να βρίσκονται αντιμέτωπες με παρενοχλήσεις στη δουλειά τους ή ακόμα και στα μέσα μαζικής μεταφοράς ή μέσα στο ίδιο το σπίτι τους. Ας μη μιλήσουμε για την έξαρση της ακραίας μορφής έμφυλης βίας κατά των γυναικών, δηλαδή της γυναικοκτονίας. Πίσω από τα παραπάνω ποσοστά και τα στατιστικά στοιχεία κρύβονται αληθινές γυναίκες, με πραγματικές ιστορίες, με παιδιά, με όνειρα και με ελπίδες, και σε αυτές πρέπει να δώσουμε φωνή, διέξοδο και διασφάλιση. Τα σοσιαλιστικά κόμματα όπως και το Κίνημα Αλλαγής οφείλουν να πρωτοστατήσουν, καθώς η ισότητα των φύλων και τα ανθρώπινα δικαιώματα είναι στον πυρήνα των αρχών τους. *Αντιπρόεδρος Γυναικών Ευρωπαϊκού Σοσιαλιστικού Κόμματος (PESWomen)"" ""Βία κατά των γυναικών: η σκιώδης πανδημία της βίας δεν έχει τελειωμό"" ""2022-01-08 16:37:03.454814""",31,Γυναικοκτονία,1,59,2022-01-10T11:16:06.724767Z,2022-01-10T11:16:06.724801Z,6.548
"""Συγκέντρωση διαμαρτυρίας ενάντια στις γυναικοκτονίες και τον σεξισμό διοργανώνεται την Πέμπτη στο Ηράκλειο. Η διαμαρτυρία είναι προγραμματισμένη για την Πέμπτη 25 Νοεμβρίου στην πλατεία Λιονταριών στις 7 το απόγευμα, με αφορμή και την παγκόσμια ημέρα για την Εξάλειψη της Βίας κατά των Γυναικών. Στο κάλεσμά της η Φεμινιστική Αλληλεγγύη Ηρακλείου αναφέρει τα εξής: «Οι αδερφές Μιραμπάλ, las mariposas, οι όμορφες σαν πεταλούδες γυναίκες, έγιναν η αφορμή για την καθιέρωση της 25 Νοέμβρη, ως παγκόσμιας ημέρας  για την Εξάλειψη της  Βίας κατά των Γυναικών.  Η περίπτωσή τους αποτελεί μνημείο της τοξικής αρρενωπότητας, αφού το κυνηγητό τους πυροδοτήθηκε από την ερωτική απόρριψη της Μιράντας προς τον Δομινικανό δικτάτορα Τρουχίγιο και η συνείδησή τους  χτίστηκε στο ασφυκτικό αυτό πλαίσιο εκδικητικότητας του δικτάτορα προς όλη την οικογένεια. Τα βασανιστήρια και ο μαρτυρικός τους θάνατος στις 25/11/1960 έγινε και η αρχή του τέλους για τη δικτατορία με την δολοφονία του Τρουχίγιο από Δομινικανούς στρατιωτικούς.  Η τέταρτη πεταλούδα, που επέζησε  αφιέρωσε  τη ζωή της στα παιδιά των αδερφών της και στην διατήρηση της μνήμης τους, και από κοινού με φεμινιστικές οργανώσεις επέβαλλαν την καθιέρωση από τον ΟΗΕ, μόλις το 1999, αυτής της παγκόσμιας ημέρας.  Η ζωή τους έχει γίνει βιβλίο, ταινία και είναι διαθέσιμη στο διαδίκτυο για όσα ενδιαφέρονται να μάθουν περισσότερα από τη συγκλονιστική αυτή ιστορία.  Οι αδερφές Μιραμπάλ έχουν τοποθετηθεί στην ιστορία ως σύμβολο αντίστασης και πίστης στο δίκιο των καταπιεσμένων, μαζί με την Πασσιονάρια, την Φρίντα Κάλο, τις μανάδες της πλατείας του Μάη στη Χιλή κ.ά.,τις γυναίκες του Ισπανικού εμφυλίου και τις αντάρτισσες της γερμανικής κατοχής στην Ελλάδα, αποτελώντας μια εξαίρεση στην ιστορία που γράφεται από άνδρες για άνδρες, τονίζοντας την ανάγκη να ξαναγραφτεί η ιστορία από την έμφυλη σκοπιά και να αναγνωριστεί η ισότιμη συμμετοχή όλων των φύλων στις αντιστασιακές και εξεγερσιακές στιγμές της Ιστορίας. Η Ροζάβα και η Τσιάπας μας δείχνουν το δρόμο.   Οι παγκόσμιες ημέρες που άλλοτε υπηρετούν ένα γνήσιο ανθρωπιστικό σκοπό κι άλλοτε απλά ξεπλένουν τις συνειδήσεις των καταπιεστών, είναι για μας μια ευκαιρία να αναδεικνύουμε την σημερινή κατάσταση, τους καθημερινούς αγώνες μας και τις διεκδικήσεις μας.  Η 25η Νοέμβρη μας βρίσκει όλες σε θέση μάχης. Οι αδερφές μας σε όλο τον κόσμο παλεύουν για ισότητα και δικαιοσύνη από την Αργεντινή ως την Πολωνία κι από το Χόλυγουντ ως την Ελλάδα, ανοίγοντας κινήματα διεκδικήσεων για το δικαίωμα στην έκτρωση, ενάντια στην σεξουαλική παρενόχληση και βιασμούς, ενάντια στις διακρίσεις στην εργασία, την ενδοοικογενειακή βία, τον καθημερινό σεξισμό και τις παραβιάσεις των προσωπικοτήτων όλων των ατόμων είτε πρόκειται για θηλυκότητες είτε για τρανς άτομα ή μη τυπικές αρρενωπότητες.  Τα κινήματα #metoo ανά τον κόσμο, έχουν αναδείξει τις καταπιεστικές, εκμεταλλευτικές, παραβιαστικές σχέσεις που διέπουν τη ζωή μιας θηλυκότητας κι έχουν κατεβάσει τις μάσκες της cis straight αρρενωπότητας. Με θάρρος και τόλμη εκτίθενται στο κοινό και λένε τις ιστορίες τους. Αναδεικνύοντας τα θεμέλια της πατριαρχίας που είναι ο σεξισμός, η κουλτούρα βιασμού, οι διακρίσειςβάσει φύλου, τα προνόμια κ.ά. αναλύουμε και ερμηνεύουμε τον κόσμο κι είμαστε αποφασισμένες να τον αλλάξουμε, γιατί όλα αυτά μας ακολουθούν από τη γέννα μας.  Μέσα στο 2021 ξετυλίχτηκε μπροστά μας όλο το φάσμα της έμφυλης βίας και στη χώρα μας, με κυρίαρχη είδηση πάντα τις γυναικοκτονίες, που αποτελούν πράγματι την κορυφή του παγόβουνου. Δεκατρείς (13) για το 2021, οι «επίσημες»  καταγεγραμμένες νεκρές  μας. Δεν χώρεσαν στο κάδρο και δεν μελετήθηκαν οι περιπτώσεις των νεκρών γυναικών στα Ιωάννινα (νεκρή σε μπαούλο), στο Αιγάλεω (νεκρή μητέρα από το χέρι του γιου της)  και στον Βόλο (νεκρή νονά από το χέρι του προστατευόμενού της, ο οποίος όπως αποδείχτηκε είχε σκοτώσει και τη γειτόνισσα), έως την πρόσφατη νεκρή της Κοζάνης, που αρχικά διέρρευσε ότι βρέθηκε στην αυλή της δεμένη με καλώδιο και με τραύματα στο πρόσωπο, ενώ στη συνέχεια ο θάνατός της αποδόθηκε σε παθολογικά αίτια. Ίσως φαινόμαστε καχύποπτες με αυτή την αναφορά και ίσως δεν είναι απόλυτα ορθή πολιτικά η σκέψη μας, αλλά ο ζόφος των ημερών σπρώχνει το μυαλό μας στο «κακό».  Είδαμε τον διαδικτυακό διασυρμό ατόμων από «ερωτικούς» συντρόφους. Είδαμε τις περιπτώσεις trafficking από αυτούς που θα έπρεπε να κυνηγούν το trafficking (έλληνες αστυνομικούς).  Είδαμε μητέρες, πεθερές, ηλικιωμένες, ανάπηρες γυναίκες και μετανάστριες θύματα ενδοοικογενειακής βίας.  Είδαμε βαρβαρότητες ενάντια σε απροστάτευτα κατοικίδια (ναι χωράνε στο κάδρο και αυτές οι τοξικές προσωπικότητες). Ακούσαμε για τον βιασμό εργαζόμενης  γυναίκας την ώρα που πάλευε για το ένα κομμάτι ψωμί καθαρίζοντας τις σκάλες στα Πετράλωνα. Ακούσαμε για χάπια βιασμού και ναρκωτικά στα ποτά με σκοπό τον βιασμό. Ζώντας στην Κρήτη έχουμε θρηνήσει 10 γυναίκες σε μόλις 3 χρόνια, αλλά και για τον Βαγγέλη Γιακουμάκη, για τον 18χρονο ΑΜΕΑ στα Χανιά που τον κακοποιούσε ο ιερέας του χωριού κι ο ίδιος του ο πατέρας, για τα θύματα βιασμού του Βεστάκη, που άπλωνε τα δίχτυα του μέσω Instagram, για την βαρβαρότητα που υπέστησαν ηλικιωμένα άτομα σε δομή φροντίδας. Κλάψαμε για την «αυτοκτονία» της Έφης που ήταν γυναικοκτονία, για τη Σταυρούλα στο Πάνορμο και τη Νεκταρία στην Ιεράπετρα.  Ακούγοντας καθημερινά για υποθέσεις ενδοοικογενειακής βίας, βιασμών και παραβιαστικών συμπεριφορών, ομο και τρανσφοβικών επιθέσεων, αισθανόμαστε θλίψη, αλλά και τεράστια οργή κι είμαστε αποφασισμένες να αναδείξουμε κάθε τέτοιο περιστατικό και να σταθούμε δίπλα σε κάθε αδερφή μας που βιώνει αυτές τις καταστάσεις.  Η αποκάλυψη του μεγέθους και της έκτασης που λαμβάνει η έμφυλη βία στα σώματα και στις ζωές μας, η θηριωδία της σεξουαλικής κακοποίησης παιδιών, εφήβων και θηλυκοτήτων από άτομα εξουσίας, αποδεικνύει ότι η επίθεση εναντίον μας δεν αφορά πλέον μόνο στον κόσμο της εργασίας, αλλά σε μία επίθεση ενάντια στην ίδια τη ζωή και την υπόστασή μας. Το κίνημα #metoo μας υπενθυμίζει επίσης ότι η έμφυλη βία δεν προέρχεται μόνο από τους εξουσιαστές, αλλά και από όσους κάνουν χρήση των προνομίων τους, οι οποίοι μπορεί να είναι ακόμη και οι σύντροφοι ή συναγωνιστές που έχουμε δίπλα μας, ακόμη και γυναίκες με εσωτερικευμένο μισογυνισμό, θύματα των πατριαρχικών αντιλήψεων κι αυτές.  Είμαστε μαζί με όλα τα γυναικεία κινήματα στον κόσμο, με την Πολωνία, την Ουγγαρία, την Αργεντινή και τη Χιλή, με τις αγωνίστριες στην Τουρκία, και τις επαναστάτριες στη Ροζάβα και στην Τσιάπας. Δηλώνουμε αλληλέγγυες, αντλούμε  έμπνευση και δύναμη από αυτές τις γυναίκες, για έναν κόσμο χωρίς πατριαρχία και καπιταλισμό, που σέβεται όλες τις θηλυκότητες και την έμφυλη ταυτότητά  και προστατεύει τη φύση. Για έναν κόσμο χωρίς σεξισμό, βία και ανισότητες, στη σχολή, στη δουλειά, στον δρόμο, στα camps, στις δομές φιλοξενίας, στο σπίτι.  ΔΙΕΚΔΙΚΟΥΜΕ: Η λέξη Δ Ο Λ Ο Φ Ο Ν Η Μ Ε Ν Η  είναι μια λέξη τεράστια, ίσα που χωράει στα πιο μεγάλα πανό μας. Γράμμα-γράμμα, πινελιά-πινελιά βιώνουμε στο συλλογικό μας σώμα την βαρβαρότητα, τον πόνο της αδικίας για τον εξευτελισμό και την απαξίωση της ζωής και τον φόβο ότι το επόμενο θύμα θα μπορούσε να είναι οποιοδήποτε από εμάς, μόνο και μόνο γιατί γεννηθήκαμε θηλυκότητες ή γιατί δεν πληρούμε τα στάνταρντς της ετεροκανονικής αντίληψης.  Η λέξη Δ Ο Λ Ο Φ Ο Ν Η Μ Ε Ν Η  σημαίνει να λείπεις, να λείψεις για πάντα, από όσα αγαπάς, από όσα σε αγαπούν και σε χρειάζονται, από τα όνειρά σου που περίμεναν να πραγματοποιηθούν, επειδή τα δολοφονεί ένα χέρι, που ανήκει σε άνθρωπο που δεν ξέρει να ακούει το ΟΧΙ. Δεν έμαθε να σέβεται το ΔΕΝ ΘΕΛΩ.  ΣΥΓΚΕΝΤΡΩΣΗ ΔΙΑΜΑΡΤΥΡΙΑΣ ΤΗΝ ΠΕΜΠΤΗ 25 ΝΟΕΜΒΡΗ, ΣΤΙΣ 19.00 ΣΤΑ ΛΙΟΝΤΑΡΙΑ  Ας φτιάξουμε όλα μαζί, ένα δίκτυο εμπιστοσύνης και ασφάλειας. Το έχουμε ανάγκη. Απευθυνθείτε σε εμάς μέσω της σελίδας μας στο Facebook «Φεμινιστική Αλληλεγγύη Ηρακλείου», Instagram:femsolidarityheraklion ή στο mail:[email protected]  Με έναν διαθεματικό φεμινισμό, έως την απελευθέρωση όλων των σωμάτων»."" ""Συγκέντρωση ενάντια στις γυναικοκτονίες και τον σεξισμό στο Ηράκλειο"" ""2022-01-08 16:37:03.454814""",30,Γυναικοκτονία,1,58,2022-01-10T11:15:59.841016Z,2022-01-10T11:15:59.841050Z,6.502
"""Με αφορμή την Διεθνή ημέρα για την εξάλειψη της βίας κατά των γυναικών πολιτικοί και κόμματα στέλνουν μηνύματα. «Η Διεθνής Ημέρα Για Την Εξάλειψη Της Βίας Κατά των Γυναικών είναι μία αφορμή να αναλογιστούμε την ατομική ευθύνη σε ένα φαινόμενο - όνειδος για την κοινωνία του 21ου αιώνα. Δε μένουμε σιωπηλοί. Σπάμε τον κύκλο της βίας. Ενθαρρύνουμε, καταγγέλλουμε, συμπαραστεκόμαστε» έγραψε στο Twitter ο υπουργός Εξωτερικών, Νίκος Δένδιας. Η αναπληρώτρια τομεάρχισσα Δικαιοσύνης του ΣΥΡΙΖΑ – ΠΣ, αρμόδια για θέματα Ισότητας τόνισε ότι παραπάνω σύνθημα του Ευρωπαϊκού Ινστιτούτου για την Ισότητα των Φύλων (EIGE) «αναδεικνύει τρεις βασικές παραμέτρους-προϋποθέσεις για την εξάλειψη της έμφυλης βίας και της ακραίας έκφρασής της, τις γυναικοκτονίες: Ορατότητα όλων των μορφών της έμφυλης βίας και ιδιαίτερα των γυναικοκτονιών, μέτρησή τους και σύστημα ταξινόμησης και αντίστοιχες οριζόντιες πολιτικές ώστε να εκλείψει. «Στην χώρα μας ήδη 13 γυναίκες έχουν χάσει την ζωή  τους από χέρι συντρόφου, νυν και πρώην, από χέρι συζύγου. Αντίστοιχα στην Ευρώπη, σύμφωνα με τα επίσημα στοιχεία που συγκέντρωσε το EIGE, 444 γυναίκες σε 10 κράτη μέλη της ΕΕ σκοτώθηκαν από τους συντρόφους τους το 2020. Η πανδημία ανέδειξε την ένταση, την έκταση και το μέγεθος της έμφυλης βίας, ως ζώσας καθημερινότητας των γυναικών. Λειτούργησε ωστόσο και ως θρυαλλίδα, ως το φυτίλι που πυροδότησε ένα ντόμινο καταιγιστικών καταγγελιών, από πλευράς γυναικών και θηλυκοτήτων και επιτάχυνε τον βαθμό αφύπνισης της ελληνικής κοινωνίας που φαίνεται να ξυπνάει από ένα λήθαργο αιώνων, από μια σιωπή που έρχεται από τα βάθη της ιστορίας. » επισημαίνει και προσθέτει τα εξής: «Για μια ακόμη φορά, η πλειοψηφία της ελληνικής κοινωνίας, το φεμινιστικό κίνημα, σκεπτόμενοι/ες πολίτες είναι ένα  βήμα μπροστά από την παρούσα κυβέρνηση, η οποία και στον πρόσφατα ψηφισθέντα νόμο για τους Ποινικούς Κώδικες φάνηκε άτολμη κι αρνήθηκε να εντάξει τον όρο γυναικοκτονία στο δικαιικό μας σύστημα, παρά το γεγονός ότι πληθώρα φορέων, εκπροσώπων και λειτουργών της Δικαιοσύνης τάχθηκαν υπέρ και παρά το γεγονός ότι τα περιστατικά έμφυλης και ενδοοικογενειακής βίας έχουν εκτοξευθεί. Ως ΣΥΡΙΖΑ-ΠΣ, θεωρούμε την νομική αναγνώριση του όρου δίκαιο αίτημα και  συμπορευόμαστε με τις φεμινιστικές οργανώσεις, την κοινωνία των πολιτών και με όλους και όλες που το υπερασπίζονται». Σε ανακοίνωσή του το κόμμα της αξιωματικής αντιπολίτευσης καλεί την κυβέρνηση «να αποδεχτεί στην πράξη, το τρίπτυχο, ορατότητα, μέτρηση, εξάλειψη μέσω πολιτικών της έμφυλης βίας, για να μην ξαναφωνάξουμε ως απούσα καμιά γυναίκα. Την καλούμε να αναλάβει άμεσα δράση, ως ελάχιστο φόρο τιμής στις γυναίκες που δολοφονήθηκαν από το χέρι των οικείων τους, γιατί ήταν γυναίκες. Έμπρακτα. Απαιτούμε: Αγωνιζόμαστε και Διεκδικούμε: Το Κίνημα Αλλαγής επισημαίνει πως «η 25η Νοέμβρη Παγκόσμια Ημέρα για την εξάλειψη της βίας κατά των Γυναικών, μας βρίσκει και φέτος εν μέσω πανδημίας και μεγάλης αύξησης των γυναικτονιών στη Χώρα μας. Με τα περιοριστικά μέτρα, παρατηρήθηκε και φέτος αύξηση των κλήσεων στις γραμμές υποστήριξης των θυμάτων, καθώς και δραματική αύξηση των γυναικοκτονιών». Εκτιμά πως «πολλοί άντρες, λόγω στερεότυπων αντιλήψεων, ψυχικών και οικονομικών πιέσεων, που εντάθηκαν με την πανδημία, βρήκαν για εκτόνωσή τους, τον εύκολο σάκο του μποξ, τις συζύγους τους και τα κορίτσια τους. Και όταν οι γυναίκες κάποια φορά συνειδητοποιήσουν τη βία και την υποτίμηση που δέχονται κι αποφασίζουν να χωρίσουν, τις δολοφονούν, χρησιμοποιώντας τη γνωστή ρήση """"τη σκότωσα επειδή την αγαπούσα, κι αυτή ήθελε να φύγει μακριά μου και να διαλύσει το σπίτι μας""""». «Η έμφυλη βία δυστυχώς έχει εξελιχθεί σε μάστιγα, μια πανδημία μέσα στην πανδημία και τα θύματα της, ξεπερνούν πολλές φορές και αυτά των συρράξεων. Είναι ώρα η πολιτεία μέσω της εκπαίδευσης και νομοθετικών ρυθμίσεων να συνδράμει καθοριστικά για να εξασφαλίσει τη μη παραβίαση των ανθρωπίνων δικαιωμάτων των γυναικών και των κοριτσιών» τονίζει το ΚΙΝ.ΑΛΛ. για να συμπληρώσει τα εξής: «Δε μπορούμε να μιλάμε για βιώσιμη ανάπτυξη και ο μισός πληθυσμός της χώρας να είναι παροπλισμένος, ανασκολοπισμένος και με περιορισμένα κοινωνικά και οικονομικά δικαιώματα. Είναι η ώρα να εξασφαλίσουμε: «Η παραβίαση των ανθρωπίνων δικαιωμάτων των γυναικών είναι πρόβλημα διαταξικό, βαθιά πολιτισμικό και συντελεστής ελλείμματος δημοκρατίας. Πρέπει να είμαστε ενωμένες και σε διαρκή εγρήγορση και αγώνα, για να εξασφαλίσουμε σε κάθε γυναίκα να ζει στο φως και στην ελπίδα και όχι στο τραύμα και το σκοτάδι της έμφυλης βίας» καταλήγει η ανακοίνωση. «Το ΚΚΕ καταδικάζει τη βία κάθε μορφής κατά των γυναικών, χωρίς ναι μεν αλλά. Πρωταγωνιστεί καθημερινά στον αγώνα για μέτρα ολόπλευρης προστασίας από το κράτος, με οικονομική, κοινωνική στήριξη των κακοποιημένων γυναικών και των παιδιών τους» δήλωσε ο Δημήτρης Κουτσούμπας. «Παλεύει για να ικανοποιηθούν οι σύγχρονες κοινωνικές ανάγκες της γυναίκας, ώστε να στέκεται στα πόδια της, χειραφετημένη οικονομικά, κοινωνικά, ψυχικά, χωρίς οικονομική και κοινωνική εξάρτηση από τον σύντροφο ή τον σύζυγο» πρόσθεσε ο γ.γ. της ΚΕ του ΚΚΕ. «Βαδίζουμε στον δρόμο της ανατροπής της γυναικείας ανισοτιμίας και της πολύμορφης βίας, πολεμάμε το σύστημα που τη γεννά. Για να γίνει κάθε χώρος δουλειάς, σπουδών, κυψέλη οργάνωσης κι αλληλεγγύης για κάθε γυναίκα, ώστε να βρει τη δύναμη και το κουράγιο να αντιπαλέψει τέτοια φαινόμενα, να απεγκλωβιστεί από βίαιες διαπροσωπικές, οικογενειακές σχέσεις και να αγωνιστεί μαχητικά για να αλλάξει τη ζωή της», κατέληξε."" ""Τι ζητούν ΣΥΡΙΖΑ και ΚΙΝ.ΑΛΛ. για την αντιμετώπιση της βίας κατά των γυναικών"" ""2022-01-08 16:37:03.454814""",28,Γυναικοκτονία,1,56,2022-01-10T11:15:47.436787Z,2022-01-10T11:15:47.436822Z,37.196
"""Είναι μια τόση δα λέξη, με δύναμη μεγατόνων ωστόσο: πατριαρχία. Κι είναι καιρός να ονοματίσουμε τις αντιλήψεις και να παλέψουμε στο φως τις πράξεις. Είναι η πατριαρχία που μας κακοποιεί αιώνες τώρα και είναι η γυναικοκτονία το βίαιο απόγειό της. Το φεμινιστικό κίνημα -και οι σύμμαχοί του- σε όλο τον κόσμο παλεύει ώστε του χρόνου τέτοια μέρα να μη λείπει καμιά «Στράβωσε η φάση» - με αυτή τη φράση ο δολοφόνος της «εξήγησε» γιατί την γκρέμισε από τα βράχια. Ηταν μόλις 26 χρόνων, φοιτήτρια και έκανε μαζί του διακοπές στη Φολέγανδρο. Πριν από λίγες μέρες η μητέρα της παρέλαβε το μεταπτυχιακό δίπλωμα της νεκρής της κόρης στη Φαρμακευτική Σχολή του ΕΚΠΑ. Την έλεγαν Γαρυφαλλιά - κι εκείνη μπορούμε να τη μνημονεύουμε με το όνομά της. Σε πολλές περιπτώσεις δεν μαθαίνουμε καν τα ονόματα των γυναικών που δολοφονήθηκαν - και δεν ξέρουμε καν πόσες άλλες μπορεί να έχουν χάσει τη ζωή τους χωρίς να γίνουν είδηση ποτέ, σε κανένα αστυνομικό δελτίο. «Στράβωσε η φάση» για τον φονιά της Γαρυφαλλιάς, «θόλωσε το μυαλό» κάποιου άλλου, «δεν ήθελε να τη χάσει» ένας άλλος. Οι γυναικοκτόνοι και οι κακοποιητές, όπως δείχνουν έρευνες, έχουν παντού το ίδιο ρεπερτόριο δικαιολογιών, το ίδιο σκεπτικό που οπλίζει το χέρι τους: η γυναίκα είναι το κτήμα τους κι άμα λάχει το ταπεινώνουν, το εξευτελίζουν, το χαστουκίζουν, το γρονθοκοπούν, το πυροβολούν, το πνίγουν, το γκρεμίζουν από τα βράχια. «Θα τον ρωτούσα μόνο «γιατί», αν και δεν υπάρχει απάντηση πίσω από μια δολοφονία», είπε η μητέρα της Γαρυφαλλιάς. «Θεωρώ τη Γαρυφαλλιά ήρωα. Η απάντηση είναι ότι το παιδί μου είπε «όχι” κι επειδή ήταν γυναίκα τής αφαιρέθηκε η ζωή. Δεν νομίζω ότι θα σκότωνε τον φίλο του αν έχανε τον δρόμο ή «χάλαγε” η φάση». Στην Ελλάδα, μία οικογένεια κάθε μήνα ντύνεται στα μαύρα για μια γυναίκα που δολοφονήθηκε από έναν άντρα μόνο και μόνο γιατί ήταν γυναίκα και τόλμησε να πει «όχι». Πόσες βιάστηκαν και κακοποιήθηκαν σεξουαλικά; Πόσες ξυλοκοπούνται κάθε μέρα; Πόσες εκβιάζονται; Πόσες απειλούνται; Σύμφωνα με τα επίσημα στοιχεία του ΠΟΥ, 1 στις 3 γυναίκες σε όλο τον κόσμο έχει υποστεί βία από τον σύντροφο, σεξουαλική βία ή και τα δύο, τουλάχιστον μία φορά στη ζωή της. Τα στοιχεία είναι συντριπτικά για μια κοινωνία που θέλει να λέγεται πολιτισμένη και δημοκρατική - και είναι μονάχα η κορυφή του παγόβουνου, αφού όσα βλέπουμε σε πίνακες και στατιστικά αντικατοπτρίζουν γυναίκες που μπόρεσαν να καταγγείλουν, να ζητήσουν βοήθεια, να ασκήσουν ένδικα μέσα. Η βία κατά των γυναικών (και όλων των θηλυκοτήτων και των ΛΟΑΤΚΙ) παραμένει εν πολλοίς αόρατη. Τα τελευταία δύο χρόνια ο εγκλεισμός λόγω της πανδημίας επιδείνωσε ακόμα περισσότερο τα φαινόμενα ενδοοικογενειακής βίας. Εκθεση του ΟΗΕ δείχνει πως διαχρονικά οι περισσότερες γυναίκες στον κόσμο δολοφονούνται από πρόσωπα της οικογένειάς τους - 50 γυναίκες χάνουν τη ζωή τους κάθε εβδομάδα μόνο στην Ευρωπαϊκή Ενωση. Ετσι, ενώ οι δρόμοι και οι πόλεις άδειαζαν κι όλοι «μέναμε σπίτι», ξεσπούσε μια άλλη, σκιώδης πανδημία, όπως χαρακτηρίστηκε από το Συμβούλιο της Ευρώπης, η έκρηξη της έμφυλης βίας. Οι επιστήμονες χαρακτηρίζουν τη βία κατά των γυναικών «φαινόμενο μοναδικής ιστορικής αντοχής». Η έμφυλη βία αποτελεί τη μεγαλύτερη απειλή ως κύρια αιτία θανάτου και αναπηρίας για τις γυναίκες ηλικίας 16-44 ετών, ξεπερνώντας ακόμη και τον καρκίνο αλλά και τα τροχαία. Είναι παντού επικίνδυνο να είσαι γυναίκα - πολλές φορές ακόμα και μέσα στο ίδιο σου το σπίτι. Αλλού δεν θα δεις το φως της μέρας, αφού τα θηλυκά έμβρυα δεν γεννιούνται ποτέ. Αλλού θα ακρωτηριάσουν τα γεννητικά σου όργανα και κάπου πιο κει θα σου φορέσουν μπούργκα. Αλλού καίνε με οξύ το πρόσωπό σου και παραδίπλα σου στερούν τη μόρφωση και τη δουλειά. Είσαι το πρώτο θύμα στις εμπόλεμες ζώνες και φτηνό εμπόρευμα στα σκλαβοπάζαρα, ευάλωτη στους δρόμους της προσφυγιάς και στοιβαγμένη σε άθλια στρατόπεδα - αν τα καταφέρεις να φτάσεις στην Ευρώπη. Κι εδώ, στη Γηραιά Ηπειρό μας, δύο αιώνες μετά τον Διαφωτισμό και παρά τις εργατικές επαναστάσεις, ακόμα δεν έχεις ίση αμοιβή για ίση εργασία, ακόμα το κεφάλι σου βρίσκει σε «γυάλινο ταβάνι», ακόμα είσαι η πρώτη επιλογή για τις στρατιές των ανέργων, ακόμα υποεκπροσωπείσαι στη Βουλή και στα συνδικάτα, ακόμα φτύνεις αίμα για να διδάξεις στο Πανεπιστήμιο ή να γίνεις επιχειρηματίας, ακόμα οι παπάδες έχουν λόγο για το σώμα σου, ακόμα ελέγχεσαι από τους μπάτσους της ηθικής για το τι φοράς, αν έχεις παιδιά, αν και πότε και πόσες φορές θα κάνεις σεξ. Για πόσο ακόμα; Για όλους αυτούς τους λόγους το #metoo, που επιτέλους ξέσπασε και στην Ελλάδα αποκαλύπτοντας το άγριο παρασκήνιο στο θέατρο, στον αθλητισμό, στη δημοσιογραφία, στην πολιτική, στους χώρους δουλειάς, ήρθε σαν ένα ποτάμι που σαρώνει και δίνει ελπίδα. Οπως και το κατασυκοφαντημένο γυναικείο κίνημα που δίνει αγώνες δεκαετίες τώρα με συνέπεια και επιμονή και, επιτέλους, γίνεται και πάλι μαζικό, εμπνέοντας πολύ και πολύ νέους ανθρώπους. Οπως και το ΛΟΑΤΚΙ κίνημα που ξεδιπλώνεται με ορμή. ΠΗΓΗ: υπουργείο Εργασίας και Κοινωνικών Υποθέσεων, ΕΛ.ΑΣ., UNODC, ΓΓΟΠΙΦ, Συμβούλιο της Ευρώπης, Ευρωπαϊκό Παρατηρητήριο για τις Γυναικοκτονίες ...κι είναι ζήτημα τύχης αν δεν έχουμε δει κατάματα το πρόσωπό της στην πιο άγρια εκδοχή της, αφού αν μιλήσουμε για την παρενόχληση στους χώρους εργασίας ή το διαδικτυακό μπούλινγκ, θα καταλάβουμε πως είναι ελάχιστες από εμάς όσες δεν έχουν ζήσει τουλάχιστον ένα χαμηλής έντασης, κακοποιητικό ωστόσο επεισόδιο. Τα στοιχεία, ακόμη και εντός της Ε.Ε. είναι σοκαριστικά. Σύμφωνα με έρευνα όπου συμμετείχαν πάνω από 42.000 γυναίκες, 18 έως 74 ετών, από 28 κράτη-μέλη της Ε.Ε.: Απέναντι σε κάθε γυναικοκτονία και σε κάθε βιασμό, σε κάθε κακοποίηση και κάθε μισογύνικη επίθεση, ένα κίνημα διεκδικεί τους δρόμους και τους νόμους. Και η Ιστορία που θα γραφτεί από τους ιστορικούς του μέλλοντος θα αφορμάται από δεκάδες παραδείγματα αυτού του νέου φεμινιστικού κινήματος που ξεδιπλώθηκε ξανά με τη δολοφονία της Ελένης Τοπαλούδη, φέρνοντας αναρίθμητες νέες γυναίκες στα χνάρια που άφησαν οι γυναίκες που αγωνίζονται μαχητικά αιώνες τώρα. «Γυναίκες, να κάνουμε τον φόβο μας εξέγερση», φώναζαν οι φεμινίστριες το 1982, «Μας σκοτώνουν, καμία Ελένη λιγότερη», φώναζαν πριν από τρία χρόνια. Απέναντι στον βιαστή που βασάνιζε για εννέα ώρες μια καθαρίστρια στα Πετράλωνα υπήρξε ένα κίνημα που σε μια αυθόρμητη κίνηση διαμαρτυρίας βρέθηκε έξω από την πολυκατοικία της οδού Συμμαχιδών για να απαιτήσει δικαιοσύνη. Απέναντι στην πολύμηνη κακοποίηση της 19χρονης κοπέλας στην Ηλιούπολη από αστυνομικό, στάθηκαν χιλιάδες άνθρωποι που πραγματοποίησαν πορείες γειτονιάς. Και υπάρχουν και άλλα: τα δεκάδες κεράκια που απλώνονται κάθε τόσο έξω από τη Βουλή, τα άδεια ρούχα, τα γοβάκια, οι αρβύλες αλλά και το γκλίτερ για τον Ζακ που συμβολικά αφήνονται στην άσφαλτο. Χρειάστηκε χρόνια να περάσουν και ένα χάσταγκ να γίνει κίνημα παγκόσμιο που φωνάζει #metoo και σαρώνει μέχρι σήμερα θύτες και εξουσίες, για να μη θεωρείται η λέξη ένας απλός νεολογισμός. Σπάει το φράγμα και σιγά σιγά εισβάλλει στα κυρίαρχα ΜΜΕ, μελετάται στα Πανεπιστήμια και ο ανώτατος εισαγγελικός λειτουργός (Β. Πλιώτας) την υιοθέτησε, στον αντίποδα ακριβώς του υπουργού Δικαιοσύνης που δεν τόλμησε να της δώσει νομική υπόσταση: γυναικοκτονία. Κάθε μήνα κατά μέσο όρο στην Ελλάδα μία γυναίκα χάνει τη ζωή της από αντρικό χέρι. Το φεμινιστικό κίνημα έχει, ακόμη, να παλέψει για πολλά και να διεκδικήσει ακόμη περισσότερα. Δεκαεννιά γυναικείες οργανώσεις, με αφορμή την Παγκόσμια Ημέρα Εξάλειψης της Βίας κατά των Γυναικών, συνυπογράφουν κοινή επιστολή και απαιτούν ισότητα. Προσυπογράφουμε. Με αφορμή την Παγκόσμια Ημέρα Εξάλειψης της Βίας κατά των Γυναικών, γυναικείες οργανώσεις και συλλογικότητες πραγματοποιούν σήμερα εκδηλώσεις σε όλη τη χώρα. Στην Αθήνα, καλούν σε συγκέντρωση διαμαρτυρίας στην πλατεία Κλαυθμώνος στις 6.00 μ.μ. και στη συνέχεια θα πραγματοποιήσουν πορεία. «Ενώνουμε τη φωνή μας με τις φεμινιστικές και γυναικείες οργανώσεις και συλλογικότητες και διεκδικούμε μαχητικά τα θεμελιώδη ανθρώπινα δικαιώματά μας και το αναπαλλοτρίωτο δικαίωμα σε μια ζωή χωρίς κακοποίηση, σεξουαλική παρενόχληση, σεξισμό, φόβο, απειλές, βιασμούς, γυναικοκτονίες. Διεκδικούμε το δικαίωμα σε μια αξιοβίωτη ζωή», αναφέρουν οι οργανώσεις στην κοινή ανακοίνωσή τους. Χρειάστηκε χρόνια να περάσουν και ένα χάσταγκ να γίνει κίνημα παγκόσμιο που φωνάζει #metoo και σαρώνει μέχρι σήμερα θύτες και εξουσίες, για να μη θεωρείται η λέξη ένας απλός νεολογισμός Το Ευπάλιο είναι ένα μικρό κεφαλοχώρι στην επαρχία Δωρίδα της Φωκίδας. Πριν από λίγες μέρες η ομάδα του, ο Απόλλωνας, κατάφερε να γίνει γνωστός σε κάθε γωνιά της Ελλάδας: οι παίκτες του εμφανίστηκαν με μαύρα περιβραχιόνια και μπήκαν στο γήπεδο με πανό που έγραφε «Καμία Λιγότερη», ενώ λίγο πριν από την έναρξη του αγώνα κρατήθηκε ενός λεπτού σιγή. Η κίνηση ήταν εντυπωσιακή, όχι μόνο γιατί ήρθε από μια μικρή επαρχιακή ομάδα αλλά και για το εξαιρετικά συγκροτημένο σκεπτικό της. «Είμαστε μια ομάδα που αφουγκραζόμαστε τι γίνεται γύρω μας και θέλουμε να κινούμαστε εξωαγωνιστικά. Από το ’17 που άλλαξε η διοίκησή μας έχουμε πραγματοποιήσει κινήσεις αλληλεγγύης με δικούς μας πόρους και εθελοντές. Ο στόχος μας ήταν το μήνυμα του αντισεξισμού να προβληματίσει έναν χώρο βαθιά ανδροκρατούμενο και να ανοιχτεί και στις μεγάλες ομάδες», μας λέει ο πρόεδρός της Γιάννης Κούγιας. Στον χώρο τον γηπέδων, έναν χώρο απολύτως εμπορευματοποιημένο, βαθιά σεξιστικό και που ενίοτε φλερτάρει με την Ακροδεξιά, ο μικρός Απόλλωνας δείχνει τον δρόμο."" ""Ξέσπασε μια άλλη, σκιώδης, πανδημία της έμφυλης βίας"" ""2022-01-08 16:37:03.454814""",27,Γυναικοκτονία,1,55,2022-01-10T11:15:09.868543Z,2022-01-10T11:15:09.868582Z,17.794
"""…μην του μιλάτε, όχι το πρωί, αλλά τη Διεθνή Ημέρα για την Εξάλειψη της Βίας κατά των Γυναικών. Τα είπε σταράτα και παντελονάτα μέσα στη Βουλή (απαντώντας σε σχετική ερώτηση) ο νέος σερίφης του ΠροΠο κ. Τάκης Θεοδωρικάκος «Πιστεύω ότι έχουμε υποχρέωση ως Εθνική Αντιπροσωπεία να μην αδικούμε την κοινωνία μας. Έχουμε, λοιπόν, πανδημία ενδοοικογενειακής βίας; Όχι, κύριε συνάδελφε. Έχουμε έξαρση ως μία από τις συνέπειες της πραγματικής πανδημίας του κορονοϊού που αντιμετωπίζουμε τα τελευταία δύο χρόνια; Ασφαλώς ναι!». Να λοιπόν που η πανδημία φταίει για τις γυναικοκτονίες και τις κακοποιήσεις γυναικών στη φεμινιστική χώρα μας. Αν λοιπόν εμβολιαστούμε όλοι και όλες, θα περιοριστεί και αυτό το φαινόμενο. Σου λέει ο άλλος, βαρέθηκα όλη μέρα να ακούω πόσοι διασωληνώθηκαν, ας περάσει η ώρα μου πλακώνοντας τη κυρά! Όμως, ο άγρυπνος σερίφης που δηλώνει ότι δεν κάνει τα στραβά μάτια, έχει αναπτύξει «μια ολοκληρωμένη στρατηγική παρέμβαση για την πρόληψη και την αντιμετώπιση της ενδοοικογενειακής βίας».  Μέσα στο ίδιο ασφαλώς πλαίσιο, ο κ. Θεοδωρικάκος εξανέστη με τον ισχυρισμό ότι να είσαι γυναίκα στην Ελλάδα είναι κίνδυνος. «Το να είσαι Ελληνίδα, το να είσαι γυναίκα σε αυτήν τη χώρα είναι τιμή, κύριε και οι Ελληνίδες έχουν τα ίδια δικαιώματα σε όλους τους τομείς με τους Έλληνες. Είναι πολίτες απολύτως ισότιμοι εδώ και δεκαετίες σ’ αυτήν τη χώρα. Νομίζω ότι δεν είναι ούτε πολιτικά ενδιαφέρον ούτε ανθρώπινα ρεαλιστικό να προσπαθείτε να μιμηθείτε έναν συνάδελφο της Αξιωματικής Αντιπολίτευσης, ο οποίος σπεύδει ύστερα από κάθε φόνο που γίνεται σε αυτήν τη χώρα να καταγγέλλει τον Πρωθυπουργό και τον Υπουργό Προστασίας του Πολίτη ως υπεύθυνους για κάθε δολοφονία». Μάλλον εδώ μπερδεύτηκε ο υπουργός, μια και την τακτική αυτή την είχε υιοθετήσει σύμπασα η σημερινή κυβέρνηση και οι τελάληδες τους, όταν μετά από κάθε βαρύ ή ελαφρύ αδίκημα κολλούσαν το «φταίει ο Νόμος Παρασκευόπουλου».   Προφανώς ο αρμόδιος υπουργός δεν έχει καν διαβάσει τα στατιστικά στοιχεία της ΕΛ.ΑΣ. έτσι ώστε να διαπιστώσει πόσο αυξήθηκαν τα βαριά αυτά εγκλήματα την περίοδο της οικονομικής κρίσης 2010-2014, τότε που όχι λόγω πανδημίας ο κάθε νταβραντισμένος έσπαγε στο ξύλο την «περήφανη» Ελληνίδα γιατί στεναχωριόταν οικονομικά.  Ο κος Θεοδωρικάκος όμως το προχώρησε κι άλλο λέγοντας εκνευρισμένος: «Όλα έχουν ένα όριο, επιτρέψτε μου. Όλα έχουν ένα όριο! Και πάω ξανά στην ουσία (!) Πρέπει να το συνειδητοποιήσουμε όλοι. Δεν είναι η Ελληνική Αστυνομία ο φορέας του κράτους που μπορεί να αντιμετωπίσει συνολικά την υπόθεση της ενδοοικογενειακής βίας». Ο φορέας φυσικά και δεν είναι η ΕΛ.ΑΣ. αλίμονο! Λίγα είναι άραγε τα αστυνομικά όπλα που εκπυρσοκροτούν σε κεφάλια γυναικών ή κάποια βαριά χέρια με πηλήκιο που ξυλοκοπάνε ή βιάζουν καμιά φορά τις «περήφανες» και ειδικά αυτοί συχνά μένουν εκτός φυλακής, ακόμα και εκτός διαθεσιμότητας; Κι αν η άλλη πάει να καταγγείλει στο τμήμα ότι κακοποιήθηκε ή βιάστηκε κι ο διοικητής δεν το πήρε στα σοβαρά και τώρα την κηδέψανε, μη στεναχωριέστε. Υπάρχει σχέδιο!   Προφανώς και δεν υπάρχει διάκριση γυναικοκτονιών, βιασμών και κακοποιήσεων ανά επάγγελμα. Αυτό είναι δυστυχώς παγκόσμιο, διαταξικό και φυσικά και ελληνικό φαινόμενο και νοοτροπία αιώνων. Φταίει ίσως που καταργήθηκε το κάψιμο στην πυρά, η προίκα και η μοιχεία, ενώ τώρα  οι «περήφανες» έχουν ξεσαλώσει και προκαλούν, αντί να κρατούν χαμηλωμένο το βλέμμα. Φταίει που αντί να μένουν σπίτι, να πλένουν κανένα πιάτο, (όπως κάποτε ειπώθηκε και μέσα στη Βουλή), έχουν απαιτήσεις. Κι αν πληρώνονται με λιγότερα χρήματα από τους άντρες ο κος Θεοδωρικάκος μάλλον το θεωρεί αυτοθυσία εκ μέρους τους. Κι αν δεν υπάρχει πρόληψη και καταφύγιο για κακοποιημένες σε κάθε γωνιά της Ελλάδας, μη στεναχωριέστε, υπάρχει επιτελικό σχέδιο. Ο κος Θεοδωρικάκος τιμά τις γυναίκες θύματα θαυμάζοντας την …περηφάνια τους και το εκπονημένο σχέδιο του! Το βέβαιο είναι ότι το γεγονός πως δόθηκε επιτέλους και στην Ελλάδα όνομα στο μέχρι τώρα αόρατο φαινόμενο της γυναικοκτονίας, δεν περιλαμβανόταν στο σχέδιο Θεοδωρικάκου. "" ""Του άντρα του πολλά βαρύ…"" ""2022-01-08 16:37:03.454814""",26,Γυναικοκτονία,1,54,2022-01-10T11:14:51.799024Z,2022-01-10T11:14:51.799064Z,12.057
"""«Κωνσταντίνα, 28 χρόνων, Ελένη, 64 χρόνων, Καρολάιν, 20 χρόνων, Γαρυφαλλιά, 26 χρόνων...». Η μαύρη λίστα με ονόματα γυναικών ηχεί από τα μεγάφωνα εκκωφαντικά σε όλη τη Σταδίου. Οι γυναίκες, μαυροφορεμένες και με βαμμένα τα πρόσωπά τους, κάθονται σε ένα κόκκινο πανί στην πλατεία Κλαυθμώνος με αναμμένα κεράκια για κάθε μία γυναικοκτονία που τελέστηκε φέτος. Την καλλιτεχνική περφόρμανς παρακολουθούν εκατοντάδες που βρίσκονται σκορπισμένοι/ες με πανό και πλακάτ. Στο τέλος, οι γυναίκες φωνάζουν: «Δεν είναι η αγάπη, δεν είναι ο θυμός, το χέρι τους οπλίζει ο μισογυνισμός». Χιλιάδες γυναίκες και νέοι άντρες συμμετείχαν χθες στην πορεία για την Εξάλειψη της Βίας κατά των Γυναικών που ξεκίνησε από την πλατεία Κλαυθμώνος. Φεμινιστικές οργανώσεις, συλλογικότητες, κομματικές νεολαίες, οργανώσεις της εξωκοινοβουλευτικής Αριστεράς, σωματεία και φορείς σχημάτιζαν ένα πολύχρωμο ποτάμι που, παρά την εμφανή προσπάθεια της αστυνομίας να κάνει κλοιό γύρω του, δεν περιορίστηκε σε μία λωρίδα. Το «παρών» έδωσε και η «Εναλλακτική Παρέμβαση - Δικηγορική Ανατροπή» με δικό της πανό. Στην κεφαλή της πορείας, το πανό της Συνέλευσης της 8ης Μάρτη έδινε το στίγμα των διεκδικήσεων: «Πες τη με το όνομά της: γυναικοκτονία». «Τα σώματά μας μας ανήκουν», «Τέλος στην έμφυλη βία» έγραφαν κάποια από τα πανό που κρατούσαν οι γυναίκες, ενώ τα συνθήματα που ηχούσαν σε όλη τη διαδρομή μέχρι οι διαδηλώτριες και οι διαδηλωτές να φτάσουν στο Σύνταγμα ήταν, πέρα από εντυπωσιακά, και εξαιρετικά εύστοχα. Από τα πάντα επίκαιρα «Ποτέ μην ξεχαστεί τι κάναν στην Ελένη, καμία άλλη δολοφονημένη», «Στον δρόμο, στο σπίτι, στα μέσα, στη δουλειά μας, κάτω τα χέρια από τα σώματά μας», «Τέρμα η βία, τέρμα ο σεξισμός, ούτε μια λιγότερη από εδώ και μπρος» μέχρι τα νέα και ορμητικά: «Στην πανδημία βίας σπάμε τις σιωπές, στον δρόμο του αγώνα ενώνουμε φωνές», «Μονάδες υποστήριξης, δομές φιλοξενίας, εδώ και τώρα στήριξη στα θύματα της βίας», «Δεκάδες γυναίκες σήμερα θα ζούσαν, άμα οι μπάτσοι δεν αδιαφορούσαν», «Κάθε λίγες ώρες ένας βιασμός, αυτός είναι της δύσης ο πολιτισμός». Οι διαδηλωτές έφτασαν μπροστά από τη Βουλή, ενώ άλλοι συνέχισαν την πορεία για να πάνε, στη μνήμη του Ζακ, στην οδό Γλάδστωνος."" ""Μεγάλη πορεία κατά των γυναικοκτονιών"" ""2022-01-08 16:37:03.454814""",25,Γυναικοκτονία,1,53,2022-01-10T11:14:39.505547Z,2022-01-10T11:14:39.505582Z,4.828
"""Μόλις μία εβδομάδα μετά την προηγούμενη, χθες σημειώθηκε ακόμη μία γυναικοκτονία, η δέκατη πέμπτη (ή, κατ’ άλλους, 14η) από την αρχή της φετινής χρονιάς, με τον δράστη να εναρμονίζεται με τις… οδηγίες του γνωστού αστυνομικού συνδικαλιστή Σταύρου Μπαλάσκα και να ισχυρίζεται ότι στραγγάλισε το θύμα του πάνω σε καβγά γιατί πίστευε ότι τον απατά. Το νέο έμφυλο έγκλημα που έγινε στον οικισμό Βλαχιώτη της Λακωνίας αποκαλύφθηκε όταν ο ίδιος ο 40χρονος άνδρας πήρε τηλέφωνο στις αστυνομικές αρχές και ανέφερε κυνικά: «Μάλλον έπνιξα τη γυναίκα μου». Οταν λίγο αργότερα οι αστυνομικοί έφτασαν στο σπίτι όπου έμενε το αλβανικής καταγωγής ζευγάρι μαζί με τους δυο γιους του, ηλικίας 8 και 11 χρόνων, βρήκαν τη γυναίκα νεκρή στο κρεβάτι και εκείνον να κάθεται δίπλα της. Περιγράφοντας το φονικό, που δεν έγινε αμέσως αντιληπτό από τα δυο παιδιά αφού κοιμούνταν σε διπλανό δωμάτιο, ο 40χρονος είπε ότι έγινε λίγο πριν από τα μεσάνυχτα της Κυριακής. Ηταν ξαπλωμένοι στο κρεβάτι όταν, όπως ισχυρίστηκε, ξεκίνησε καβγάς που κορυφώθηκε όταν η 36χρονη γυναίκα τού ζήτησε να χωρίσουν. Τότε είπε ότι εκνευρίστηκε, την έπιασε από τον λαιμό και την έπνιξε. Μετά έφυγε από το σπίτι, στο οποίο γύρισε αργότερα και πήρε την Αστυνομία. Ολα τα ανωτέρω συνέβησαν ενώ ο δράστης είχε ανεβάσει την Κυριακή στην προσωπική του σελίδα στο facebook φωτογραφία που ήταν αγκαλιά με τη γυναίκα του και γνωστοί, συγγενείς και φίλοι τους από το Ελμπασάν τούς έδιναν ευχές για την κοινή τους ζωή. Το ζευγάρι εργάζονταν ως εργάτες γης και έμεναν στην περιοχή τα τρία τελευταία χρόνια. Στον ίδιο οικισμό μένει και ο αδελφός του θύματος, ο οποίος πήρε μετά τη δολοφονία τα παιδιά στο σπίτι του και στις δηλώσεις του έλεγε ότι το ζευγάρι δεν είχε προβλήματα, ότι ήταν παντρεμένοι δέκα χρόνια και ότι ήταν ήσυχοι άνθρωποι. Ας σημειωθεί ότι την περασμένη Δευτέρα ο ΣΥΡΙΖΑ-Π.Σ. επανακατέθεσε τροπολογία για τη θεσμική αναγνώριση του όρου «γυναικοκτονία», με τον κοινοβουλευτικό εκπρόσωπο Αλέξη Χαρίτση σε ανάρτησή του στο twitter να επισημαίνει ότι «η Πολιτεία οφείλει να αναλάβει νομοθετικές πρωτοβουλίες κατά της έμφυλης βίας»."" ""Η 15η γυναικοκτονία έγινε διά στραγγαλισμού"" ""2022-01-08 16:37:03.454814""",24,Γυναικοκτονία,1,52,2022-01-10T11:14:34.422086Z,2022-01-10T11:14:34.422121Z,6.365
"""Ο Ρητορικός Όμιλος της Νομικής Σχολής ΑΠΘ διοργανώνει άλλη μια εκδήλωση με θέμα: «Η νομική αντιμετώπιση της γυναικοκτονίας», που είναι άκρως επίκαιρο, αφού στη χώρα έχουν σημειωθεί 15 γυναικοκτονίες από την αρχή του έτους. Η εκδήλωση θα πραγματοποιηθεί αύριο, Παρασκευή 10 Δεκεμβρίου, στις 19:00, στην Αίθουσα 112 «Κωνσταντόπουλος» στη Νομική Σχολή ΑΠΘ. Ταυτόχρονα όμως θα μεταδίδεται και μέσω live streaming για όσους δεν μπορέσουν να την παρακολουθήσουν από κοντά. Ομιλητές θα είναι οι:  Συντονίζει η Κατερίνα Φουντεδάκη, Καθηγήτρια Αστικού Δικαίου της Νομικής ΑΠΘ Η είσοδος θα επιτρέπεται μόνο με την επίδειξη πιστοποιητικού εμβολιασμού ή πιστοποιητικού νόσησης (το οποίο έχει εκδοθεί 30 ημέρες μετά τον πρώτο θετικό έλεγχο και διαρκεί για έξι μήνες από την ημερομηνία διενέργειας αυτού) και αστυνομική ταυτότητα ή δίπλωμα οδήγησης ή διαβατήριο ή άλλο αποδεικτικό ταυτότητας, προκειμένου να διενεργείται έλεγχος ταυτοπροσωπίας των πιστοποιητικών. Ο σύνδεσμος παρακολούθησης live streaming είναι ο εξής:Join Zoom Meetinghttps://authgr.zoom.us/j/98979118507...Meeting ID: 989 7911 8507Passcode: 093436"" ""Εκδήλωση στο ΑΠΘ: «Η νομική αντιμετώπιση της γυναικοκτονίας»"" ""2022-01-08 16:37:03.454814""",23,Γυναικοκτονία,1,51,2022-01-10T11:14:27.799402Z,2022-01-10T11:14:27.799436Z,5.612
"""Πολλαπλές κακώσεις, σε διάφορα σημεία του σώματος, έφερε το σώμα της 29χρονης την οποία ξυλοκόπησε μέχρι θανάτου ο σύζυγός της στην Αλεξανδρούπολη, την Κυριακή, όταν και αναγκάστηκε να την μεταφέρει από το νοσοκομείο όπου ισχυρίστηκε ότι η γυναίκα έπεσε από τη σκάλα. Όμως, τόσο λόγω της εικόνας του θύματος και της καταγγελίας των γονιών για πρόκληση σωματικών βλαβών από τον σύζυγό της, έγινε ιατροδικαστική έκθεση, η οποία κρίνει πως τα τραύματα, η σύνθλιψη του ήπατος και η ρήξη σπλήνας, δεν είναι συμβατές με πτώση από σκάλα, αλλά συνάδουν με ξυλοδαρμό. Σύμφωνα με το ΑΠΕ-ΜΠΕ, η νεαρή, μητέρα τριών παιδιών, νοσηλευόταν στη ΜΕΘ καθώς είχε προσβληθεί και από κορονοϊό, και υπεβλήθη συνολικά σε τέσσερα χειρουργεία πριν καταλήξει χθες. Το βράδυ εξαφανίστηκε ο 31χρονος, σύμφωνα με πληροφορίες που μετέδωσε η ΕΡΤ. Το e-evros.gr αναφέρει σήμερα ότι ο άνδρας εντοπίστηκε το πρωί κοντά στο σπίτι του και συνελήφθη για να οδηγηθεί στο αστυνομικό τμήμα. Πληροφορίες αναφέρουν πως κατά την διάρκεια της νοσηλείας της γυναίκας ενημερώθηκε η αστυνομία από την οποία ειδοποιήθηκε ο σύζυγός της για να καταθέσεις στις αρχές. Η νεκροψία - νεκροτομή της σορού θα διενεργηθεί στις αρχές της ερχόμενης εβδομάδας, λόγω του πρωτοκόλλου ασφαλείας του νοσοκομείου για τις περιπτώσεις ασθενών Covid προκειμένου να μειωθεί το ιικό φορτίο που φέρουν. Πρόκειται για την 16η γυναικοκτονία στη χώρα μας για το 2021, η οποία έρχεται λίγες μόλις μέρες μετά την προηγούμενη, μιας 36χρονης από τον σύζυγός της στη Λακωνία. ► Η φεμινιστική συλλογικότητα «Sabbat» απευθύνει κάλεσμα διαμαρτυρίας για σήμερα, στις 9 μ.μ. έξω από τη Γενική Γραμματεία Ισότητας των Φύλων στην Κλαυθμώνος στην Αθήνα ζητώντας παράλληλα μέτρα για τις επιζωσες έμφυλης βίας.  "" ""Γυναικοκτονία: Πολλαπλές οι κακώσεις - Συνελήφθη ο σύζυγος"" ""2022-01-08 16:37:03.454814""",22,Γυναικοκτονία,1,50,2022-01-10T11:14:21.943154Z,2022-01-10T11:14:21.943194Z,5.623
"""«Οι φωνές μας ακούγονται πιο δυνατά όταν είμαστε ζωντανές» τονίζει η «Sabbat – Burn the Rich Not the Witch» που καλεί συγκέντρωση σήμερα, στις 9 μ.μ. έξω από τη Γενική Γραμματεία Ισότητας των Φύλων στην Κλαυθμώνος, για τη νέα γυναικοκτονία, αυτή τη φορά στην Αλεξανδρούπολη. «Συγκεντρωνομαστε βράδυ που τόσες θηλυκότητες μας έχουν μάθει να το φοβόμαστε. Συγκεντρωνομαστε για να ενώσουμε την οργή μας και να φωνάξουμε μέχρι να κλείσουν οι φωνές μας» σημειώνει η φεμινιστική συλλογικότητα. Και καταδικάζει το γεγονός ότι «άλλη μια φωνή σίγησε, άλλη μια αδελφή μας δολοφονηθηκε από έναν άντρα που είχε τα κλειδιά του σπιτιού της. Ο γυναικοκτόνος στην Αλεξανδρούπολη ξυλοκόπησε μέχρι θανάτου την 29χρονη αδερφή μας, τη μετέφερε στο νοσοκομείο λέγοντας πως """"έπεσε από τη σκάλα"""" και εκεί άφησε την τελευταία της πνοή». Στην ανακοίνωση η συλλογικότητα υποστηρίζει μπορεί επίσημα να πρόκειται για τη16η γυναικοκτονία στη χώρα μας μέσα στο 2021, ωστόσο σύμφωνα με την καταγραφή του femicide.gr πρόκειται για την 27η. «Η πατριαρχία μας δολοφονεί και το μόνο που έχουμε είναι η μία την άλλη και τον αγώνα για μια άλλη κοινωνία» σημειώνει η «Sabbat» καταγγέλλοντας ότι «το κράτος έχει ευθύνη! Να παρθούν εδώ και τώρα μέτρα για τις επιζωσες έμφυλης βίας: να ανοίξουν ξενώνες φιλοξενίας, ιατροδικαστικα κέντρα σε κάθε νομό, να υπάρξει οικονομική νομική και ψυχολογική υποστήριξη των επιζώσων. Καμία αλλη δολοφονημένη! Καμία λιγότερη. Κανένα μόνο» καταλήγει το κάλεσμα."" ""Κάλεσμα διαμαρτυρίας για τη νέα γυναικοκτονία στην Αλεξανδρούπολη"" ""2022-01-08 16:37:03.454814""",21,Γυναικοκτονία,1,49,2022-01-10T11:14:16.086430Z,2022-01-10T11:14:16.086469Z,7.679
"""Ο 31 ετών σύζυγος που κατηγορείται για την γυναικοκτονία οδηγήθηκε το μεσημέρι στην Εισαγγελία Αλεξανδρούπολης, μετά τη σύλληψή του από τις Αρχές. Εις βάρος του αναμένεται να ασκηθεί ποινική δίωξη. Η αστυνομία προχώρησε στη σύλληψή του μετά από σχετική καταγγελία των γονέων της θανούσης, μητέρας τριών παιδιών, για πρόκληση σωματικών βλαβών, ενώ ο κατηγορούμενος ήταν άφαντος τις τελευταίες ημέρες που το θύμα χαροπάλευε στο νοσοκομείο. Υπενθυμίζεται ότι με βάση τα όσα έχουν γίνει γνωστά μέχρι στιγμής, ο συλληφθείς ήταν εκείνος που μετέφερε την 29χρονη στο νοσοκομείο αποδίδοντας τον τραυματισμό της σε πτώση από σκάλα, ισχυρισμός που δεν επιβεβαιώθηκε κατά την ιατροδικαστική εξέταση που πραγματοποιήθηκε στη διάρκεια της νοσηλείας της άτυχης γυναίκας στην Μονάδα Εντατικής Θεραπείας, λόγω της βαρύτητας των τραυμάτων που έφερε. Τη ίδια στιγμή οι πρώτες μαρτυρίες αναφέρουν ότι η 29χρονη ήταν θύμα ενδοοικογενειακής βίας και πως ο 31χρονος είχε απασχολήσει αρκετές φορές με τη συμπεριφορά του. Ο πατέρας του θύματος δήλωσε, μάλιστα, ότι είχε να δει τέσσερα χρόνια τόσο την κόρη του όσο και τα εγγόνια του. Σύμφωνα με την ΕΡΤ, συγγενείς της άτυχης κοπέλας ανέφεραν πως η 29χρονη, όταν συνέβη το περιστατικό, έμεινε για 2 με 3 ώρες στο σπίτι, ενώ οι δικοί της προσπαθούσαν να τη συνεφέρουν. Άλλη μαρτυρία στο voria.gr αναφέρει πως ο 31χρονος ήταν ιδιαίτερα ευέξαπτος και χτυπούσε συστηματικά την σύζυγό του. Προσπαθούσε να την αποκόψει από την οικογένειά της, ώστε να μην μάθουν τα όσα συνέβαιναν στο σπίτι τους. Ωστόσο, το θύμα είχε φέρεται να είχε συχνά μελανιές σε όλο του το σώμα από τα χτυπήματα, κάτι που δεν μπορούσε να περάσει απαρατήρητο. ► Η φεμινιστική συλλογικότητα «Sabbat» απευθύνει κάλεσμα διαμαρτυρίας για σήμερα, στις 9 μ.μ. έξω από τη Γενική Γραμματεία Ισότητας των Φύλων στην Κλαυθμώνος στην Αθήνα ζητώντας παράλληλα μέτρα για τις επιζωσες έμφυλης βίας."" ""Αλεξανδρούπολη: Στον εισαγγελέα ο γυναικοκτόνος – Οι πρώτες μαρτυρίες"" ""2022-01-08 16:37:03.454814""",20,Γυναικοκτονία,1,48,2022-01-10T11:14:08.152699Z,2022-01-10T11:14:08.152736Z,9.98
"""Αλλη μια χτες. Αυτή τη φορά «έπεσε από τη σκάλα». Αυτή τη φορά ήταν 29 χρόνων, ζούσε στην Αλεξανδρούπολη, μάνα τριών παιδιών. Ενώ είναι άταφη ακόμα, η δημόσια κουβέντα στους ψηφιακούς καφενέδες άναψε. «Γιατί δεν έφευγε» - είναι η μια κατηγορία ευαισθητούληδων τάχα μου συμμάχων των γυναικών. Και η άλλη, η ακόμα χειρότερη, των γλυκούληδων «υπάρχει νόμος, γιατί επιμένετε στον όρο γυναικοκτονία» Υπάρχει ένας κακοκαμουφλαρισμένος μισογυνισμός πίσω από τις φράσεις και των ευαισθητούληδων και των γλυκούληδων. Μιλούν και στις δυο περιπτώσεις από θέση ισχύος τόσο απέναντι στο θύμα όσο και απέναντι σε όλες μας, αφού εκείνοι «γνωρίζουν» και, φυσικά, είναι πρόθυμοι «να εξηγήσουν» σε εμάς τις αφιονισμένες από το συναίσθημα της οργής ή της λύπης που «δεν καταλαβαίνουμε» (εν προκειμένω τη νομοθεσία, σε μύριες άλλες περιπτώσεις την πολιτική / τον στασιμοπληθωρισμό/ τα ελληνοτουρκικά/ πώς να χωρέσουμε το αμάξι σε μια θέση 4 μέτρων). Ομως το πρώτο πράγμα που πρέπει να μάθει ο οποιοσδήποτε θέλει να λογίζεται σύμμαχος οποιουδήποτε κινήματος είναι να ακούει. Δεν είναι υποκείμενο, δεν είναι πρωταγωνιστής, δεν είναι αυτή η δική του μάχη. Οι γυναικοκτονίες είναι η δική μας αιματοβαμμένη Ιστορία και το φεμινιστικό κίνημα έχει φέρει στο φως και τι σημαίνει μια εξουσιαστική σχέση βίας (και πόσο δύσκολο είναι να αποδράσει) και έχει τεκμηριώσει με αναρίθμητα επιχειρήματα γιατί απαιτείται η αλλαγή του ποινικού κώδικα. Μην μας εξηγείτε άλλο, άντρες, ακούστε επιτέλους. * το να εξηγείς σε μια γυναίκα κάτι το οποίο ήδη γνωρίζει με συγκαταβατικό, υπεροπτικό, ανακριβή ή υπεραπλουστευμένο τρόπο"" ""Μansplain* μέχρι θανάτου"" ""2022-01-08 16:37:03.454814""",18,,1,46,2022-01-10T11:13:53.311147Z,2022-01-10T11:13:53.311183Z,5.768
"""Πρωταγωνιστής σε ένα αποτρόπαιο έγκλημα φέρεται να είναι ένας 37χρονος Έλληνας ομογενής στις ΗΠΑ, καθώς έχει συλληφθεί ως ύποπτος για τη δολοφονία της φίλης του με σπαθί στη Νέα Υόρκη. Σύμφωνα με την ΕΡΤ, οι Πήτερ Οικονόμου κατηγορείται για γυναικοκτονία, καθώς η αστυνομία του Κουίνς υποστηρίζει ότι σκότωσε τη σύντροφό του με σπαθί και σφυρί και έπειτα κάλεσε τις αρχές, ρίχνοντας την ευθύνη σε κακοποιούς. Το θύμα, η 35χρονη Μίντι Σίνγκερ βρέθηκε νεκρή σε ντουλάπα στο διαμέρισμά της, ενώ το σπαθί ήταν ακόμα καρφωμένο στην πλάτη της.  Συγκλονιστικές είναι οι πληροφορίες που βλέπουν το φως της δημοσιότητας: σύμφωνα με το Foural.com o Οικονόμου –ο οποίος φαίνεται πως όταν ήταν υπό την επήρεια ναρκωτικών όταν προέβη στο έγκλημα– σκότωσε τη Σίνγκλερ επειδή του ζήτησε να χωρίσουν. Σύμφωνα με αυτόπτες μάρτυρες, όταν στο σημείο του εγκλήματος έφτασαν οι αστυνομικοί, ο άνδρας ήταν σε κατάσταση αμόκ."" ""Ομογενής στη Νέα Υόρκη ύποπτος για γυναικοκτονία"" ""2022-01-08 16:37:03.454814""",17,Γυναικοκτονία,1,45,2022-01-10T11:13:47.310859Z,2022-01-10T11:13:47.311020Z,5.996
"""Αμήχανο το Σαββατοκύριακο που πέρασε. Στη δυτική Ελλάδα και αλλαχού έριχνε καρεκλοπόδαρα. Εγιναν δρόμοι, σπίτια και χωράφια ένα. Αγώνας να σωθεί το βιος. Αγωνία να μη θρηνήσουμε θύματα. Μόλο που κι αυτή τη φορά θρηνήσαμε μια νέα γυναίκα που παρασύρθηκε από χείμαρρο στη Μακεδονία. Ο χείμαρρος της πανδημίας κινδυνεύει να γίνει ποτάμι. Κοντεύουμε να συνηθίσουμε στην καθημερινή εκατόμβη. Μοιάζουμε με τους επιβάτες στο υπερωκεάνιο «Τιτανικός» - γλένταγαν αμέριμνοι την ώρα που το πλοίο βυθιζόταν. Πίστευαν πως ο θάνατος δεν τους φορούσε. Κάτι τέτοιο συμβαίνει και με τις συνεχιζόμενες γυναικοκτονίες. Το ανησυχητικό φαινόμενο εξελίσσεται σε επιδημία. Το σύμπτωμα γίνεται παθογένεια μιας κοινωνίας που αρέσκεται να ομνύει στην ισότητα των φύλων. Που αντιμετωπίζει τα όποια προβλήματα με όρους σαβουάρ βιβρ. Που στο τέλος θα ζαμπουνοποιήσουμε την πολιτική και κοινωνική ζωή. Ομως, η δολοφονία της Τζεβριέ στον μαχαλά της οδού Αβαντος δεν έχει τις προδιαγραφές για εκδήλωση ευγένειας και σκοπιμοτήτων. Ωρα για ψυχικό συγκλονισμό είναι. Αλλά και για αυτοκριτική για όσους επιδίδονται σε κοκορομαχίες για την ορθότητα ή μη της λέξης «γυναικοκτονία». Ο σαβουαρβιβρικός πολιτισμός μας ενοχλείται από τη λέξη. Οχι από το χυμένο αίμα. Οχι από τη βία. Αγανακτεί και στήνει οδοφράγματα αψιμαχιών για να υπηρετήσει σκοπιμότητες. Τζεβριέ η δέκατη έκτη. Μια νέα κοπέλα που ήταν κτήμα του αρσενικού. Και οι άλλοι σιωπούσαν μπρος στο μαρτύριό της. Σιωπούσαν. Ισως γιατί δεν ήθελαν μπελάδες. Ισως γιατί, ενδόμυχα, μπορεί να συμφωνούσαν με τον σωφρονιστικό ρόλο του ξυλοδαρμού μιας γυναίκας. Δείρ’ την για να μη σηκώσει κεφάλι. Τζεβριέ, μια γυναίκα του μαχαλά της Αβαντος. Μετά το πασάζιο που χωρίζει τους δυο κόσμους: της δυναμικής, σύγχρονης Αλεξανδρούπολης και του μαχαλά, φτιαγμένου ενίοτε από παράγκες, αλλά και από προσδοκίες πως θα ξεφύγουν από τον κυνισμό των πολιτικών παραγόντων και την αδιαφορία των αρμοδίων. Ο θάνατος της Τζεβριέ προστίθεται στην αρμάθα των γυναικοκτονιών που πληθαίνουν. Γυναίκες με διαφορετικό παρελθόν. Ισως και διαφορετικές προσδοκίες. Με μια κοινή μοίρα. Δολοφονήθηκαν και το αίμα τους γίνεται ο μάρτυρας της ενοχής όλων μας. Οσων κυβερνούν αλλά και όσων φτιάχνουν θεωρίες αγνοώντας ό,τι συμβαίνει. Τζεβριέ η δέκατη έκτη. Θύμα της αρσενικής βαρβαρότητας. Της ιδιοκτησιακής αντίληψης για τη γυναίκα. Οι γυναικοκτονίες μάς επιστρέφουν σε μια άλλη εποχή, τότε που η ζωή της γυναίκας ήταν ελλιποβαρής. Μας θυμίζουν πως ο πολιτισμός μας συχνά αποδεικνύεται επιπολαιόρριζος. Κάθε γυναικοκτονία και μια απόδειξη. Είναι μεγάλη η απόσταση ανάμεσα σε όσα λέγονται για την εποχή μας και σ’ αυτό που συμβαίνει. Τζεβριέ η δέκατη έκτη. Η επέτειος των 200 ετών απέρχεται με μια θλιβερή αποτίμηση. Δεν χρειάζονται δηλώσεις. Πράξεις απαιτούνται. Από όλους/ες."" ""Τζεβριέ, νούμερο 16"" ""2022-01-08 16:37:03.454814""",16,Γυναικοκτονία,1,44,2022-01-10T11:13:41.060790Z,2022-01-10T11:13:41.060828Z,15.384
"""Ανατροπή στην υπόθεση της δολοφονίας σε ζαχαροπλαστείο στη Θεσσαλονίκη. Όπως προέκυψε σήμερα τελικά δεν ήταν γυναίκα το πρόσωπο που πυροβόλησε το θύμα αλλά ο εν διαστάσει σύζυγος του θύματος. Σύμφωνα με πληροφορίες από  την αστυνομία, συνελήφθη ο 56χρονος πρώην σύζυγος του θύματος, ο οποίος φέρεται ότι ομολόγησε την πράξη του.  Ο 56χρονος εντοπίστηκε και συνελήφθη στον οικισμό των Ρομά «Αγία Σοφία» στη δυτική Θεσσαλονίκη. Χθες οι αρχικές πληροφορίες αλλά και η επίσημη ενημέρωση της ΕΛ.ΑΣ. ανέφεραν ότι ήταν γυναίκα η δράστιδα. Κάποιοι μάλιστα ενοχοποιούσαν γυναίκα συγγενή του θύματος. Φαίνεται όμως ότι οι αυτόπτες μάρτυρες πάνω στο σοκ και τον πανικό απλά μπερδεύτηκαν και θεώρησαν ότι είδαν γυναίκα, καθώς ο δράστης φορούσε μακρύ μαύρο παλτό με κουκούλα. Η 55χρονη δυστυχώς είναι το τελευταίο θύμα γυναικοκτονίας στη χώρα. Απ' την αρχή του έτους αυτή ήταν η 17η περίπτωση. Το έγκλημα σημειώθηκε περίπου στις 10.30 το πρωί της Δευτέρας στο δήμο Βόλβης της Θεσσαλονίκης. Η γυναίκα αφού δέχθηκε τους πυροβολισμούς μεταφέρθηκε με ασθενοφόρο του ΕΚΑΒ στο Κέντρο Υγείας της περιοχής και ύστερα στο «Ιπποκράτειο» νοσοκομείο της συμπρωτεύουσας, καθώς η κατάστασή της ήταν κρίσιμη. Όμως κατά τη διάρκεια διακομιδής της έπαθε ανακοπή ενώ οι γιατροί κατέβαλαν υπεράνθρωπες προσπάθειες για να την κρατήσουν στη ζωή, χωρίς όμως αποτέλεσμα."" ""Ανατροπή: Γυναικοκτονία η δολοφονία σε ζαχαροπλαστείο στη Θεσσαλονίκη"" ""2022-01-08 16:37:03.454814""",15,Γυναικοκτονία,1,43,2022-01-10T11:13:25.442823Z,2022-01-10T11:13:25.442858Z,4.841
"""Στον Εισαγγελέα Πρωτοδικών θα οδηγηθεί αύριο, Τετάρτη, ο 56χρονος ο οποίος συνελήφθη για τη δολοφονία της 55χρονης εν διαστάσει συζύγου του στη Νέα Μάδυτο Θεσσαλονίκης. Όπως προέκυψε από την αστυνομική έρευνα, ο δράστης, καλυμμένος με μακρύ πανωφόρι και κουκούλα, μπήκε σε ζαχαροπλαστείο και με χρήση κυνηγετικής καραμπίνας, τραυμάτισε θανάσιμα την 55χρονη γυναίκα, η οποία μεταφέρθηκε αρχικά στο τοπικό Κέντρο Υγείας και στη συνέχεια στο «Ιπποκράτειο» Νοσοκομείο όπου διαπιστώθηκε ο θάνατός της. Ο 56χρονος, ο οποίος ομολόγησε την πράξη του, εντοπίστηκε το μεσημέρι σε οικισμό στην περιοχή των Διαβατών, ενώ υπέδειξε, στους αστυνομικούς, σημείο στο Καλοχώρι όπου είχε κρύψει το όπλο. Χθες οι αρχικές πληροφορίες αλλά και η επίσημη ενημέρωση της ΕΛ.ΑΣ. ανέφεραν ότι ήταν γυναίκα η δράστιδα. Κάποιοι μάλιστα ενοχοποιούσαν γυναίκα συγγενή του θύματος. Η 55χρονη δυστυχώς είναι το τελευταίο θύμα γυναικοκτονίας στη χώρα. Απ' την αρχή του έτους αυτή ήταν η 17η περίπτωση. «Οι άμεσες ενέργειες αστυνομικών του Τμήματος Εγκλημάτων κατά Ζωής και Προσωπικής Ελευθερίας της Διεύθυνσης Ασφάλειας Θεσσαλονίκης σε συνεργασία με αστυνομικούς του Τμήματος Εγκλημάτων κατά Ιδιοκτησίας και του Τμήματος Πρόληψης – Καταστολής της Εγκληματικότητας, οδήγησαν στην εξιχνίαση ανθρωποκτονίας σε βάρος 55χρονης ημεδαπής, που έλαβε χώρα πρωινές ώρες χθες (14-12-2021), στην περιοχή της Νέας Μαδύτου. Ταυτοποιήθηκε ως δράστης και συνελήφθη ο 56χρονος ημεδαπός εν διαστάσει σύζυγός του θύματος, ο οποίος και ομολόγησε την πράξη του. Εντοπίστηκε μεσημβρινές ώρες σήμερα (14-12-2021) σε οικισμό στην ευρύτερη περιοχή των Διαβατών, ενώ υπέδειξε σημείο σε αγροτική περιοχή του Καλοχωρίου, όπου είχε κρύψει επιμελώς το μέσο τέλεσης του εγκλήματος. Όπως προέκυψε από την αστυνομική έρευνα, ο δράστης, καλυμμένος με μακρύ πανωφόρι και κουκούλα, εισήλθε σε κατάστημα υγειονομικού ενδιαφέροντος της Νέας Μαδύτου και με χρήση κυνηγετικής καραμπίνας, τραυμάτισε την 55χρονη γυναίκα, η οποία μεταφέρθηκε αρχικά στο τοπικό Κέντρο Υγείας και στη συνέχεια σε Νοσοκομείο της πόλης, όπου διαπιστώθηκε ο θάνατός της. Ο συλληφθείς θα οδηγηθεί στον αρμόδιο Εισαγγελέα».  "" ""Γυναικοκτονία στη Θεσσαλονίκη: Στον εισαγγελέα θα οδηγηθεί ο σύζυγος"" ""2022-01-08 16:37:03.454814""",14,Γυναικοκτονία,1,42,2022-01-10T11:13:20.357482Z,2022-01-10T11:13:20.357518Z,5.366
"""Αλλη μία γυναικοκτονία ήταν τελικά η εν ψυχρώ δολοφονία 55χρονης Ρομά από τον πρώην σύζυγό της το πρωί της περασμένης Τρίτης στη Νέα Μάδυτο Θεσσαλονίκης. Ο δράστης, 56 ετών, συνελήφθη και ομολόγησε την πράξη του σύμφωνα με την αστυνομία. Αρχικά οι έρευνες της ΕΛ.ΑΣ. είχαν στραφεί στην πεθερά του θύματος, αφού αυτόπτες μάρτυρες έκαναν λόγο για ηλικιωμένη γυναίκα που κράδαινε κυνηγετική καραμπίνα. Αξιωματικοί της αστυνομίας χθες όμως απέδιδαν τη συγκεκριμένη περιγραφή στο αρχικό σοκ των μαρτύρων και στην εμφάνιση του δράστη που «φορούσε μακρύ μαύρο παλτό με κουκούλα». Πληροφορίες που τον θέλουν να είχε μεταμφιεστεί σε μαυροντυμένη γυναίκα διαψεύδονται από τους αστυνομικούς. Ο 56χρονος συζυγοκτόνος εντοπίστηκε και συνελήφθη στον οικισμό Ρομά Αγία Σοφία, στη δυτική Θεσσαλονίκη, μερικά χιλιόμετρα από τον τόπο του εγκλήματος. Οπως έγινε γνωστό, το πρωί της Τρίτης η 55χρονη πρώην σύζυγός του βρισκόταν για ψώνια σε αρτοζαχαροπλαστείο της περιοχής Νέας Μαδύτου, όταν απέξω σταμάτησε ένα αυτοκίνητο και κατέβηκε ο δράστης κρατώντας κυνηγετικό όπλο. Πριν κανείς καταλάβει τι γίνεται, κινήθηκε προς το αρτοζαχαροπλαστείο και πυροβόλησε εναντίον της 55χρονης τραυματίζοντάς τη θανάσιμα. Στη συνέχεια τράπηκε σε φυγή. Για το συμβάν η ΕΛ.ΑΣ. ειδοποιήθηκε σχεδόν αμέσως, στις 10.30 το πρωί, ενώ επιτόπου έσπευσε ασθενοφόρο του ΕΚΑΒ, το πλήρωμα του οποίου βρήκε την 55χρονη αιμόφυρτη και την παρέλαβε για να διακομιστεί στο τοπικό Κέντρο Υγείας. Εκεί όμως κρίθηκε πως η κατάστασή της ήταν πολύ σοβαρή και έπρεπε να μεταφερθεί στο Ιπποκράτειο νοσοκομείο, αρκετά χιλιόμετρα μακριά. Παρότι έγιναν αρκετές προσπάθειες ανάνηψης και στο ασθενοφόρο και όταν έφτασε στο νοσοκομείο, η άτυχη γυναίκα κατέληξε λίγο μετά τις 12 το μεσημέρι της ίδιας μέρας. Εφερε σοβαρά τραύματα από φυσίγγια στην κοιλιά και στη ράχη. Το θύμα φέρεται να δέχτηκε τουλάχιστον τρεις πυροβολισμούς. Ο αδελφός της 55χρονης, Γιώργος Φουντούνας, δήλωσε ότι πήγαινε να πάρει ψωμί από το ζαχαροπλαστείο, όταν εκείνη τη στιγμή ένα άτομο που κατέβηκε από αυτοκίνητο πυροβόλησε εναντίον της με καραμπίνα τουλάχιστον τρεις φορές. Τον τελευταίο ενάμιση μήνα ζούσε μαζί του στη Νέα Μάδυτο, καθώς είχε χωρίσει με τον άντρα της και «είχαν κάποιες διαφορές». Στο σημείο πήγε κλιμάκιο της Υποδιεύθυνσης Εγκληματολογικών Ερευνών Βορείου Ελλάδος για την εξερεύνηση του χώρου, ενώ την έρευνα έκανε το Τμήμα Εγκλημάτων κατά Ζωής της Διεύθυνσης Ασφάλειας Θεσσαλονίκης."" ""Γυναικοκτονία και το φονικό στη Νέα Μάδυτο"" ""2022-01-08 16:37:03.454814""",13,Γυναικοκτονία,1,41,2022-01-10T11:13:14.744514Z,2022-01-10T11:13:14.744550Z,6.205
"""Στον εισαγγελέα ποινικής δίωξης οδηγείται ο καθ' ομολογίαν δράστης της δολοφονίας με θύμα την 55χρονη πρώην σύζυγό του, την οποία πυροβόλησε πισώπλατα με καραμπίνα, όταν μπήκε σε ζαχαροπλαστείο να αγοράσει ψωμί, στη Νέα Μάδυτο Θεσσαλονίκης. Η νέα γυναικτονία, η 17η φέτος, σύμφωνα με τα επίσημα στοιχεία, έγινε την περασμένη Δευτέρα αλλά οι πρώτες εκτιμήσεις από την αστυνομία ανέφεραν πως μία ηλικιωμένη πυροβόλησε το θύμα. Ωστόσο, τελικά εντοπίστηκε και συνελήφθη ο 56χρονος, ενώ διαψεύδονται οι πληροφορίες που τον θέλουν να είχε μεταμφιεστεί σε μαυροντυμένη γυναίκα. Φαίνεται ότι το μακρύ πανωφόρι και η κουκούλα που φορούσε, σε συνδυασμό με τον αδύνατο σωματότυπό του, παραπλάνησαν τους μάρτυρες. Η 55χρονη μεταφέρθηκε σε κρίσιμη κατάσταση στο τοπικό Κέντρο Υγείας και από εκεί στο Ιπποκράτειο νοσοκομείο αλλά κατέληξε, αφού έφερε σοβαρά τραύματα από φυσίγγια στην κοιλιά και στη ράχη.  Ο δράστης, που σύμφωνα με μαρτυρίες είχε δημιουργήσει προβλήματα στο παρελθόν στην γυναίκα, φέρεται να ισχυρίστηκε στην κατάθεσή του στους αστυνομικούς του Τμήματος Εγκλημάτων κατά Ζωής της Ασφάλειας Θεσσαλονίκης πως δεν άντεχε μακριά από την πρώην σύντροφό του, μετά τον χωρισμό τους πριν τέσσερα χρόνια, και είχε τυφλωθεί από τη ζήλια. "" ""Στον εισαγγελέα ο δράστης της νέας γυναικοκτονίας στη Θεσσαλονίκη"" ""2022-01-08 16:37:03.454814""",12,Γυναικοκτονία,1,40,2022-01-10T11:13:08.312404Z,2022-01-10T11:13:08.312497Z,4.678
"""Τι θηρίο αδηφάγο η επικαιρότητα! Ερχεται και καταβροχθίζει ανελέητα την είδηση της προηγούμενης μέρας. Την είδηση που κι αυτή επιλέχθηκε εις βάρος κάποιας άλλης είδησης για να διαμορφώσει την εικόνα του κόσμου για μια μέρα. Γεγονότα που μας σόκαραν, μας συγκίνησαν βαθιά, μας θύμωσαν, όλα τους καταπίνονται από το θηρίο της επικαιρότητας. Οσο πεπερασμένη κι αν είναι η αίγλη της είδησης, παραμένει σημαντικό τι συνιστά είδηση –έστω για μια μόνο μέρα– και τι όχι. Και δεν μιλώ για την πολιτική σκοπιμότητα που μπορεί να καταδικάσει στην αφάνεια ένα γεγονός, αλλά για τη συστηματική μη ενασχόληση πλέον του λεγόμενου έγκυρου, «σοβαρού» Τύπου με συμβάντα στο πεδίο της κοινωνίας, πράγμα που μαρτυρεί τη μετατόπιση της συλλογικής ευαισθησίας, την εξοικείωση με τη βία κι ακόμη χειρότερα την εκχώρηση, εκ μέρους του «έγκυρου» Τύπου, ενός μεγάλου μέρους της ειδησεογραφίας, που αφορά την κοινωνία και το αστυνομικό ρεπορτάζ, αποκλειστικά σχεδόν στα λεγόμενα ταμπλόιντ. Στις αρχές Οκτώβρη, μία νέα γυναίκα, έγκυος στον έκτο μήνα, βρέθηκε νεκρή, τυλιγμένη σε μια κουβέρτα, κατά τραγική ειρωνεία στην οδό Τύχης στα Πατήσια. Για ενάμιση μήνα ήταν στα αζήτητα του ψυγείου αθηναϊκού νοσοκομείου και κατέληξε να ταφεί ανώνυμα. Ηταν μόνο έπειτα από προβολή της εξαφάνισής της από την εκπομπή της Αγγελικής Νικολούλη που προέκυψε αναγνώριση, ύστερα από εκταφή της σορού. Μια γυναίκα –επιπλέον σε προχωρημένη εγκυμοσύνη– βρίσκεται νεκρή στο κέντρο της Αθήνας και δεν γίνεται πουθενά είδηση. Δεν γίνεται πουθενά λόγος ούτως ώστε να μπορέσει να αναγνωριστεί. Πρέπει να σημάνει έναν μήνα αργότερα missing alert, αλλά και πάλι κανείς δεν διασταυρώνει την ανώνυμη σορό με το αγγελτήριο της εξαφάνισης. Εκ των υστέρων, η σχετική είδηση καλύφθηκε σχεδόν αποκλειστικά από τα ταμπλόιντ. Η εικοσιτριάχρονη Φωτεινή Μπακογιώργου κυκλοφορούσε στην Κυψέλη συστηματικά με μάτι μαύρο και πρησμένο, κάποια στιγμή κιόλας με σπασμένο χέρι, και ζητιάνευε για τα τρία της παιδιά στα καφέ της Φωκίωνος. Τη γνώρισα την ημέρα που αποκαλύφθηκε στο πανελλήνιο η αλήθεια για τη γυναικοκτονία της Καρολάιν και, διπλοσοκαρισμένη, η πρώτη σκέψη μου ήταν ότι κακοποιούνταν από τον σύντροφό της, εξ ου και της μίλησα για τη γραμμή στήριξης. Η αλήθεια, φευ, ήταν μάλλον πιο σκοτεινή κι ελπίζω να διερευνάται. Από τη στιγμή που αρχίσαμε να προσπερνάμε έναν πεσμένο στον δρόμο συνάνθρωπο και να το αντιμετωπίζουμε σαν κανονικότητα στο αστικό τοπίο, άρχισε να υποχωρεί ένα μεγάλο μέρος της ανθρωπιάς μας. Κι αυτό αποτυπώνεται αντίστοιχα και στην ευαισθησία της συντριπτικής πλειονότητας του Τύπου που έχει πάψει να καλύπτει ειδήσεις που άλλοτε θα ήταν πρωτοσέλιδα. Η Ελένη από το Κωσταλέξι σήμερα θα υπήρχε ως είδηση μόνο στις αμφίβολου κύρους, κουτσομπολίστικες φυλλάδες. Κι αυτό είναι ξεπεσμός για την ηθική και την ανθρώπινη ευαισθησία μας. Αν δεν δώσουμε φωνή σε αυτούς που δεν έχουν, τότε τι νόημα έχει να αραδιάζουμε τις σοφίες μας στα περισπούδαστα, βαθυστόχαστα άρθρα μας. * καλλιτέχνιδα, ακτιβίστρια"" ""Εκτός επικαιρότητας"" ""2022-01-08 16:37:03.454814""",11,Γυναικοκτονία,1,39,2022-01-10T11:13:03.350489Z,2022-01-10T11:13:03.350524Z,14.143
"""Μέχρι να αποκαλυφθεί η γυναικοκτονία της Καρολάιν Κράουτς ενεργοποιήθηκε κάθε πιθανό ξενοφοβικό αντανακλαστικό. Επειτα ήρθε το δόγμα «Παραδώσου για να πέσεις στα μαλακά», που ακολούθησε ευλαβικά πλήθος γυναικοκτόνων, και τελικά στην πιο πρόσφατη απώλεια ο δράστης προσπάθησε να καμουφλαριστεί φορώντας γυναικεία ρούχα στην προσπάθειά του να παραπλανήσει τους μάρτυρες. Δεκαεφτά βίαιες γυναικοκτονίες σφραγίζουν το τέλος του χρόνου και στον απόηχό τους μια νέα Πρωτοβουλία καλεί σε συγκέντρωση μνήμης. Δεκαοχτώ φεμινιστικές οργανώσεις και συλλογικότητες ενώνουν τις δυνάμεις τους με στόχο να μην προστεθεί κανένα άλλο όνομα στη λίστα και συγκροτούν τη νεοσύστατη Πρωτοβουλία κατά των Γυναικοκτονιών, «για να μην επιτρέψει τη συνέχιση του εξουθενωτικού αυτού φαινομένου χωρίς αντίδραση, χωρίς προσπάθεια να θέσει την κοινωνία στο σύνολό της μπροστά στις ευθύνες της» σημειώνουν οι γυναίκες. Σήμερα το απόγευμα καλούν σε συγκέντρωση στο Σύνταγμα στη μνήμη των γυναικών που δολοφονήθηκαν, διεκδικώντας δικαιοσύνη, πρόληψη και ισότητα. «Σφαγιάστηκαν, ξυλοκοπήθηκαν μέχρι θανάτου, πυροβολήθηκαν, χωρίς βοήθεια, γιατί ο πατριαρχικός φόβος αφήνει τις γειτόνισσες και τους γείτονες αδρανείς και άπραγους. Δεν είναι πια μαζί μας, γιατί η αστυνομία δυσκολεύεται να φτάσει έγκαιρα εκεί όπου την καλούν και να σώσει από την ενδοοικογενειακή βία και τις απειλές. Δεν είναι πια μαζί μας, γιατί η κοινωνία εκπαιδεύει αγόρια νταήδες και κορίτσια θύματα, προσφερόμενους δολοφόνους και δολοφονημένες τού αύριο, που εθίζονται από νωρίς στα αχαλίνωτα ένστικτα έμφυλης βίας, με τη συνεχή, σεξιστική προβολή του εγκλήματος και πληθώρας τηλεσκουπιδιών, υποτιθέμενων παιχνιδιών διασκέδασης». Η διαμαρτυρία κατά των γυναικοκτονιών θα πραγματοποιηθεί σήμερα το απόγευμα στις 6 μ.μ. μπροστά στη Βουλή."" ""Φωνάζουμε πιο δυνατά από ποτέ: ΟΥΤΕ ΜΙΑ ΛΙΓΟΤΕΡΗ!"" ""2022-01-08 16:37:03.454814""",10,Γυναικοκτονία,1,38,2022-01-10T11:12:48.975572Z,2022-01-10T11:12:48.975610Z,5.72
"""● Γ. Τσιούλκα: «Ευχαριστώ που θέλετε τη γνώμη μου, το πρόβλημα των γυναικοκτονιών είναι τεράστιο».● «Εφ.Συν.»: «Πριν από λίγα λεπτά μάθαμε για τη γυναίκα - 17ο θύμα γυναικοκτονίας στη χώρα μας φέτος».● Γ. Τσιούλκα: «Κι άλλη; Ε, όχι, αυτό δεν αντέχεται! Κάτι πρέπει, επιτέλους, να γίνει. Κι άλλη σήμερα;» Αρχικά, θέλουμε να σας κάνουμε κοινωνούς στην αίσθηση της επικοινωνίας με τη 43χρονη αρχηγό της ομάδας βόλεϊ του Πανσερραϊκού Γεωργία Τσιούλκα. Ετσι, βράδυ Τρίτης, ενώ βοούσε (;) η είδηση μιας ακόμη γυναικοκτονίας στη χώρα μας άρχισε η συζήτηση μαζί της. Επιφώνημα υπέγραψε τις τελευταίες λέξεις της. Λίγες μέρες πριν, οι παίκτριες της ομάδας βόλεϊ του Πανσερραϊκού παρατάχθηκαν για το παιχνίδι με τον Γ.Σ. Δράμας με πανό στα χέρια τους: «Δεν είμαστε όλες εδώ! Λείπουν οι δολοφονημένες» έγραφε. ● Σ’ ακούμε, λοιπόν, δεν έχουμε αρχική ερώτηση, την ερώτηση απευθύνει και η σημερινή απώλεια. Τι είναι αυτό που συμβαίνει; Κι άλλη, κι άλλη γυναικοκτονία; Η 17η φέτος. Αλλά αναρωτιέμαι. Είναι τόσες; Τόσες μαθεύτηκαν επισήμως, αλλά είμαι σίγουρη πως είναι περισσότερες οι γυναικοκτονίες και τα ακραία περιστατικά βίας κατά γυναικών, αλλά δεν γίνονται επισήμως γνωστά και γι’ αυτό δεν υπάρχουν στον απολογισμό. Η λογική και η αντίληψη που έχουμε αυτό «λέει». Ποιοι είναι οι δράστες; Αποτυχημένοι, ανίκανοι άνδρες! Αποτυχημένοι, ανίκανοι σε όλα τα επίπεδα! Ενας πετυχημένος άνδρας θρέφει αυτοπεποίθηση, κύρος στη συμπεριφορά του και δεν έχει ανάγκη να καταφεύγει σε βίαιες πράξεις. «Μιλάτε» έχω να πω σε όλες τις γυναίκες, είτε είναι θύματα, είτε ξέρουν περιπτώσεις βίας κατά άλλων γυναικών. «Μιλάτε» λοιπόν. Σε οικείους, φίλους, αν δεν μπορείτε σε αυτούς, μιλήστε στις αρχές, στην αστυνομία. Με επιχείρημά μου το μέγεθος του προβλήματος στην εποχή μας λέω πως όποιος γνωρίζει και δεν μιλά είναι συνένοχος. ● Η καταγγελία είναι το πρώτο βήμα. Το ζητούμενο, όμως, λόγω των διαστάσεων του προβλήματος είναι η καταστολή και σε βάθος χρόνου η αλλαγή στάσης ζωής από υποψήφιους θύτες και θύματα. Στα σχολεία και στις οικογένειες. Στις οικογένειες είναι πιο δύσκολο να συμβεί η διαπαιδαγώγηση επειδή σε κάποιες από αυτές μέλη τους είναι και βίαιοι άντρες. Αντρες; «Αντρες» είπα; Αρσενικοί υπάρχουν πολλοί, άντρες όμως λίγοι! Οι θύτες, αν το ψάξεις, θα δεις πως, όπως είπα και το ξαναλέω επειδή είναι αλήθεια, είναι αποτυχημένοι στις καθημερινές σχέσεις, δεν έχουν αποδοχή. Ξέρω τι λέω. Η πολιτεία, οι κυβερνήσεις στη χώρα μας οφείλουν, άμεσα, στην εποχή μας, να πάρουν αποφάσεις. Χωρίς καθυστέρηση. Μπροστά σε τέτοια έξαρση της βίας, κυρίως στα σχολεία, από τη μικρή ηλικία των παιδιών, με συνεργασία δασκάλων και ψυχολόγων που θα βρίσκονται μόνιμα στο πλευρό των δασκάλων, να στείλουμε μηνύματα, να δώσει η εκπαίδευση πρότυπα συμπεριφοράς στους μαθητές τού σήμερα που είναι οι πατέρες και οι μητέρες του μέλλοντος. ● Απαιτείται χρονοβόρα διαδικασία και κυρίως όραμα από τις κοινωνίες τού σήμερα για την ίδια μελλοντική αλλαγή. Ναι, έτσι είναι και δεν πετώ στα σύννεφα, δεν είμαι αισιόδοξη πως αυτή η αλλαγή στις συμπεριφορές θα γίνει εύκολα πραγματικότητα. Αλλά αυτό δεν σημαίνει πως δεν πρέπει να προσπαθήσουμε, όπως είπα, με σχέδιο δράσης από πολίτες και επίσημους φορείς και «όραμα», όπως είπατε, ώστε να τα καταφέρουμε. ● Παίζετε 30 χρόνια βόλεϊ, είστε μητέρα ενός κοριτσιού. Ναι, τριάντα χρόνια εμπειρίας στα γήπεδα. Και αυτή με διδάσκει όσα σας είπα. Την εποχή που ξεκίνησα ήταν ζητούμενο η χειραφέτηση της γυναίκας στον αθλητισμό, τώρα είναι πιο εύκολα, αλλά όταν η γενική πραγματικότητα είναι τόσο απειλητική και η αθλήτρια της εποχής μας οφείλει να μένει άγρυπνη. Οσο για τη σχέση με την οκτάχρονη κόρη μου, προσπαθώ να της περάσω, με τον κατάλληλο τρόπο, χωρίς δηλαδή να την τρομάξω, τα μηνύματα που είπα πριν. Της λέω πως «Κανένας δεν ανήκει σε κανέναν, όλοι έχουμε ξεχωριστή προσωπικότητα που πρέπει να γίνεται σεβαστή. Μάθε να ζεις ελεύθερα!»."" ""Συγκέντρωση - μήνυμα κατά των γυναικοκτονιών στο Σύνταγμα"" ""2022-01-08 16:37:03.454814""",9,Γυναικοκτονία,1,37,2022-01-10T11:12:42.977186Z,2022-01-10T11:12:42.977220Z,5.958
"""Χειροπέδες πέρασε η αστυνομία σε έναν άνδρα, ο οποίος επιτέθηκε και τραυμάτισε με αιχμηρό αντικείμενο τη σύντροφό και μητέρα του παιδιού του, ενώ είχε αποπειραθεί να τη βιάσει. Το περιστατικό σημειώθηκε το πρωί του Σαββάτου όταν, σύμφωνα με την ΕΛ.ΑΣ., ειδοποιήθηκε η 'Αμεση Δράση για περιστατικό ενδοοικογενειακής βίας. Φτάνοντας στο διαμέρισμα του ζευγαριού στο κέντρο της πόλης, ο 39χρονος αρνούνταν να ανοίξει την πόρτα. Την ίδια ώρα η 38χρονη καλούσε σε βοήθεια και δεδομένου ότι κινδύνευε η ζωή της, οι αστυνομικοί παραβίασαν την πόρτα, εισήλθαν στο διαμέρισμα και κατάφεραν να απομακρύνουν τον 39χρονο από τη γυναίκα. Ο άνδρας αρχικά αποπειράθηκε να αυτοτραυματιστεί με το ίδιο αιχμηρό αντικείμενο και στη συνέχεια απείλησε έναν εκ των αστυνομικών. Σε βάρος του συλληφθέντα σχηματίσθηκε δικογραφία από το Τμήμα Ασφαλείας Λευκού Πύργου για απόπειρα ανθρωποκτονίας, απόπειρα βιασμού, βία κατά υπαλλήλων και δικαστικών προσώπων, απειλή, παράβαση Νόμου περί όπλων και Νόμου περί ενδοοικογενειακής βίας και αναμένεται να οδηγηθεί στις αρμόδιες δικαστικές αρχές. Η 38χρονη μεταφέρθηκε σε νοσοκομείο της πόλης, όπου μετά την παροχή πρώτων βοηθειών αποχώρησε."" ""Θεσσαλονίκη: Συνελήφθη 39χρονος για απόπειρα γυναικοκτονίας"" ""2022-01-08 16:37:03.454814""",7,Γυναικοκτονία,1,36,2022-01-10T11:12:36.761213Z,2022-01-10T11:12:36.761248Z,8.872
"""Αύριο απολογείται σε τακτικό ανακριτή της Θεσσαλονίκης ο 39χρονος δράστης της παρ’ ολίγον 18ης γυναικοκτονίας για το 2021 στη χώρα μας. Πρόκειται για αλλοδαπό που συνελήφθη με επεισοδιακό τρόπο από τους αστυνομικούς λίγο πριν από το μοιραίο… Χθες, ο εισαγγελέας άσκησε σε βάρος του ποινική δίωξη για απόπειρα ανθρωποκτονίας, απόπειρα βιασμού, πρόκληση επικίνδυνης σωματικής βλάβης, βία κατά υπαλλήλων, απειλή, οπλοφορία και οπλοχρησία. Τι συνέβη: Ολα ξεκίνησαν περίπου στις 8 το πρωί του Σαββάτου, όταν το κέντρο της Αμεσης Δράσης στη Θεσσαλονίκη δέχτηκε κλήση από 38χρονη που καλούσε σε βοήθεια, προλαβαίνοντας να δώσει μόνο τη διεύθυνση, καθώς ο άνδρας που την απειλούσε προσπαθούσε να της κλείσει το τηλέφωνο. Από το κέντρο αστυνομικοί πήραν εντολή να διερευνήσουν όλες τις πιθανές διευθύνσεις. Και τα κατάφεραν. Οταν δύο αστυνομικοί της Αμεσης Δράσης έφτασαν επιτόπου άκουσαν φωνές από συγκεκριμένο διαμέρισμα. Χτύπησαν την πόρτα και τότε άκουσαν τον δράστη να τους ζητά να φύγουν, ενώ δεν δίστασε να τους απειλήσει φωνάζοντας «θα σας σκοτώσω όλους». Ετσι, έσπασαν την πόρτα και τον είδαν να κρατάει μαχαίρι στον λαιμό της συντρόφου του, ενώ το παιδάκι τους σπάραζε στο κλάμα. Στη θέα των αστυνομικών ο δράστης έστρεψε το μαχαίρι στον εαυτό του και προσπάθησε να αυτοτραυματιστεί, όμως οι αστυνομικοί κατάφεραν να τον ακινητοποιήσουν, να τον αφοπλίσουν και να τον συλλάβουν. Μόλις είχαν πετύχει να αποτρέψουν τη 18η γυναικοκτονία για φέτος στη χώρα μας. Νωρίτερα ο δράστης είχε προσπαθήσει να τη βιάσει. Η άτυχη γυναίκα διακομίσθηκε στο εφημερεύον νοσοκομείο. Συγχαρητήρια στους αστυνομικούς απηύθυνε ο υπουργός Προστασίας του Πολίτη Τάκης Θεοδωρικάκος, που ζήτησε να τους συναντήσει προσωπικά στην επόμενη επίσκεψή του στη Θεσσαλονίκη."" ""Στο παρά πέντε αποφεύχθηκε ακόμη μία γυναικοκτονία"" ""2022-01-08 16:37:03.454814""",6,Γυναικοκτονία,1,35,2022-01-10T11:12:27.649397Z,2022-01-10T11:12:27.649433Z,7.035
"""Θύμα γυναικοκτονίας έπεσε η Αντζι Κουκάφσκι, μάνατζερ πολλών διάσημων, όπως η οικογένεια Καρντάσιαν, ο Ουέστ και Μινάζ. Η 55χρονη γυναίκα, μητέρα πέντε παιδιών, βρέθηκε μαχαιρωμένη στο πορτμπαγκάζ του αυτοκίνητου της, μία ημέρα μετά τη δήλωση εξαφάνισής της. Η αστυνομία συνέλαβε ως ύποπτο για την ανθρωποκτονία τον 49χρονο σύντροφό της, ο οποίος αντιμετωπίζει κατηγορίες για βασανισμό και δολοφονία από την Εισαγγελία του Λος Άντζελες ενώ του επιβλήθηκε εγγύηση 3 εκατ. δολαρίων. Οι ερευνητές θεωρούν πως ο Τζέισον Μπάρκερ δολοφόνησε την Κουκάφσκι στις 22 Δεκεμβρίου και στη συνέχεια μετακίνησε με το όχημα, τη σορό της σε άλλη περιοχή, στην κοιλάδα Σίμι του Λος Άντζελες. «Ο πιο σκληρά εργαζόμενος, ο πιο αξιόπιστος, ο πιο γλυκός άνθρωπος που θα μπορούσες ποτέ να γνωρίσεις. Δεν το άξιζες αυτό, Άντζελα. Η καρδιά μου ραγίζει για τα παιδιά σας. Αναπαύσου εν Ειρήνη» έγραψε η Νίκι Μινάζ στο Instagram. Πηγή: Independent"" ""Δολοφονήθηκε από τον σύντροφό της γνωστή μάνατζερ στις ΗΠΑ"" ""2022-01-08 16:37:03.454814""",4,Γυναικοκτονία,1,33,2022-01-10T11:11:59.966057Z,2022-01-10T11:11:59.966093Z,5.102
