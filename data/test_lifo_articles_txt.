"Στην Ελλάδα του 2022 και παρά τον πρωτοφανή αριθμό δολοφονιών γυναικών λόγω του φύλου τους, η δημόσια συζήτηση για το αν πρόκειται για γυναικοκτονίες ή ανθρωποκτονίες καλά κρατεί.   Πολλοί εξακολουθούν να εξεγείρονται για τον όρο «γυναικοκτονία» με το επιχείρημα πως η γυναίκα είναι άνθρωπος, άρα καλύπτεται από τον όρο - «ομπρέλα» της ανθρωποκτονίας.    Αν, ωστόσο, εξετάσει κανείς την αφετηρία και το προφίλ των εγκλημάτων αυτών, γίνεται εύκολα κατανοητό γιατί είναι απαραίτητη η διαφοροποίηση, η αναγνώριση και η ένταξη του όρου «γυναικοκτονία» στο ελληνικό δικαιικό σύστημα.    Το 2021 ήταν θλιβερό από πολλές απόψεις, αλλά τραγικότερο όσον αφορά τις επιπτώσεις της έμφυλης βίας. 18 γυναίκες. Γυναίκες λίγων δεκαετιών, γυναίκες μητέρες, σύντροφοι, ερωμένες δολοφονήθηκαν από συζύγους και συντρόφους, κτητικούς, ζηλόφθονους και βίαιους, ίσως κάποιες φορές υπεράνω υποψίας. Και δεν ήταν μόνο η μαζικότητα, αλλά και ο φρικώδης τρόπος θανάτου των γυναικών που έπεσαν θύματα ανθρώπων που αγαπούσαν κι εμπιστεύονταν.    Κάθε φορά που ακόμη ένα θύμα προστίθετο στη μακάβρια λίστα του 2021, τα ερωτήματα γίνονταν και πιο επιτακτικά. Μόνο φέτος; Γιατί φέτος; Υπήρχαν και τα περασμένα χρόνια γυναικοκτονίες σε τέτοια συχνότητα; Ή μήπως οι καιροί πολιτικής ορθότητας επιβάλλουν πλέον την ορατότητα των θυμάτων και κυρίως των θυτών τους;    «Το ζήτημα της νομικής αναγνώρισης του όρου γυναικοκτονία είναι πολλαπλώς σημαντικό και αναγκαίο. Ανεξάρτητα από τη διαφοροποίηση που μπορεί να επιφέρει κατά την επιμέτρηση της ποινής του εκάστοτε δράστη, υπάρχει μία αδιαμφισβήτητη αυταξία στη σύμπνοια του δικαίου με την πραγματικότητα: εν προκειμένω στην ακριβή καταγραφή στον νόμο του φαινομένου κατά το οποίο μία γυναίκα ή ένα κορίτσι δολοφονείται από πρόθεση επειδή είναι γυναίκα» αναφέρει, μεταξύ άλλων πολλών, η Μαρίνα Φαρμακίδη, δικηγόρος της εννεαμελούς Νομικής Υπηρεσίας του Κέντρου «Διοτίμα».     Στις 17 Ιανουαρίου η 54χρονη Βασιλική, μητέρα τριών παιδιών, βρέθηκε νεκρή μέσα σε σπίτι, στα Μεσκλά Χανίων. Είχε καταλήξει από καταπληξία λόγω ακατάσχετης αιμορραγίας μετά τις 14 μαχαιριές που της κατέφερε ο 48χρονος σύντροφός της.    Στις 5 Απριλίου ένας 31χρονος που δεν μπορούσε να αποδεχτεί τον χωρισμό παραβίασε τα περιοριστικά μέτρα, σκοτώνοντας με μαχαίρι την 28χρονη πρώην σύζυγό του και τον αδερφό της, 30 χρόνων. Ο δράστης που κρατείται στην ψυχιατρική πτέρυγα του Κορυδαλλού φέρεται να απειλούσε καιρό τη γυναίκα, η οποία τον φοβόταν.    Στις 11 Μαΐου η δολοφονία της 20χρονης Καρολάιν Κράουτς, την οποία οι αστυνομικοί βρήκαν νεκρή με το 11 μηνών μωρό της πάνω της, σόκαρε το πανελλήνιο. Επί πέντε εβδομάδες αναζητούνταν από τις αρχές οι δράστες που είχε υποδείξει ο 32χρονος σύζυγός της. 37 ημέρες μετά συνελήφθη ως ύποπτος ο Μπάμπης Αναγνωστόπουλος, ο οποίος ομολόγησε την πράξη του.    Υπήρξε «πεντάλεπτης διάρκειας ασφυκτικού πνιγμού του θύματος, εκ των προτέρων μεθόδευση της παύση της λειτουργίας της κάμερας ασφάλειας της οικίας, αιφνιδιασμός του ανύποπτου θύματος, εξ αρχής σκηνοθεσία της σε βάρος του ληστείας και προσχεδιασθείσα προσπάθεια παραπλάνησης των διωκτικών αρχών» αναφέρει, μεταξύ άλλων, η πολυσέλιδη εισαγγελική πρόταση.    Στις 3 Ιουνίου εντοπίστηκε από διερχόμενους έξω από το σπίτι της αιμόφυρτη και βαριά τραυματισμένη η 64χρονη Ελένη, μετά από επίθεση από τον εν διαστάσει 75χρονο σύζυγό της. Λίγο μετά τη μεταφορά της στο νοσοκομείο υπέκυψε στα κρανιοεγκεφαλικά τραύματά της.    Τον επόμενο μήνα, στις 16 Ιουλίου, δολοφονήθηκε μετά από έντονο διαπληκτισμό με τον σύντροφό της, με τον οποίο βρισκόταν για διακοπές στη Φολέγανδρο, η 26χρονη Γαρυφαλλιά. «Ήταν η κακιά στιγμή, χάλασε η φάση» φέρεται να είπε αρχικά ο δράστης. Όμως, όπως προέκυψε από την ιατροδικαστική έκθεση, οι τελευταίες στιγμές της Γαρυφαλιάς ήταν μαρτυρικές, καθώς ο δράστης τη χτύπησε, την έσυρε στα βράχια και στη συνέχεια την πέταξε στη θάλασσα, ενώ ήταν ακόμα ζωντανή.   Λίγες ημέρες μετά, στις 30 Ιουλίου, η 31χρονη Ανίσα, μητέρα ενός παιδιού, πέφτει νεκρή από τον σύζυγό της που της καταφέρει πολλαπλές μαχαιριές μέσα στο σπίτι τους στη Δάφνη. Ο 39χρονος παραδίδεται στην Αστυνομία, ομολογώντας και ισχυριζόμενος πως η γυναίκα του διατηρούσε εξωσυζυγικές σχέσεις.    Μόλις τέσσερις ημέρες μετά η 43χρονη Μαρία από τη Σωτηρίτσα Λάρισας δέχεται επτά σφαίρες σε κεφάλι και θώρακα από τον εν διαστάσει σύζυγό της. Ο 54χρονος φέρεται να ηχογράφησε τη δολοφονία στο κινητό του.   Στις 8 Αυγούστου η 47χρονη Σταυρούλα έπεσε νεκρή μετά τον πισώπλατο πυροβολισμό του 49χρονου γείτονά της που διατηρούσε διπλανό κατάστημα. Μετά την πράξη του ο δράστης έστρεψε το όπλο του στον εαυτό του και αυτοκτόνησε. Σύμφωνα με πληροφορίες, επρόκειτο για έγκλημα πάθους καθώς η 47χρονη τον είχε απορρίψει.    Τον ίδιο μήνα, στην τρίτη γυναικοκτονία του Αυγούστου, μια 55χρονη γυναίκα από τη Γεωργία, αφού ξυλοκοπήθηκε, μαχαιρώθηκε θανάσιμα από τον σύντροφό της στο διαμέρισμά της στη Θεσσαλονίκη. Σύμφωνα με μαρτυρία φίλης τού θύματος, η 55χρονη είχε ζητήσει στον 48χρονο να χωρίσουν λόγω συμπεριφοράς και εθισμών του. Λίγες ημέρες μετά ο Γεωργιανός βρέθηκε κρεμασμένος με τον επίδεσμο που είχε στο χέρι του, στη Γενική Αστυνομική Διεύθυνση Θεσσαλονίκης όπου κρατούνταν.   Την 1η Σεπτεμβρίου αποκαλύφθηκε στην αυλή του σπιτιού της στην Κυπαρισσία το τσιμεντωμένο πτώμα μιας 42χρονης που αγνοείτο επί επτά μήνες. Για το έγκλημα συνελήφθη ο 39χρονος πρώην σύντροφός της που είχε διαφύγει στη Ρουμανία και ο οποίος αρνείται την ενοχή του.    Στις 22 του ίδιου μήνα η 31χρονη Δώρα έπεσε νεκρή στη Ρόδο από τα πυρά με καραμπίνα τού πρώην συντρόφου της. Στη συνέχεια, ο 40χρονος έδωσε τέλος στη ζωή του. Σε σημείωμα που είχε αφήσει, έγραφε, μεταξύ άλλων, «χωρίς την καλή μου δεν έχει νόημα να ζω».   Οκτώ ημέρες μετά, στην περιοχή Βερβερόντα Αργολίδας, ένας 78χρονος στραγγάλισε την 75χρονη σύζυγό του. Ενημέρωσε για την πράξη του την Αστυνομία, η οποία όταν έφτασε στο σπίτι τους, βρήκε και τον ίδιο νεκρό. «Υπαίτιος είμαι εγώ, η γυναίκα μου έπασχε από Αλτσχάιμερ» έγραφε το σημείωμα τού δράστη.    Στις 30 Οκτωβρίου η 48χρονη Νεκταρία, μητέρα τεσσέρων παιδιών, έπεσε νεκρή από τον εν διαστάσει σύζυγό της, ο οποίος εμβόλισε με τη μηχανή του το αυτοκίνητό της και στη συνέχεια την κυνήγησε στο πάρκινγκ ξενοδοχείου όπου είχε πάει για δουλειά και τη μαχαίρωσε μέχρι θανάτου. Ο δράστης στη συνέχεια κατέφυγε σε γκρεμό απειλώντας να πέσει. Λίγες ώρες μετά συνελήφθη.    «Παιδιά, σκότωσα τη γυναίκα μου» φέρεται να είπε κατά την παράδοσή του στους αστυνομικούς ο 49χρονος Αρμένιος ο οποίος κατέφερε 23 μαχαιριές στην 48χρονη σύζυγό του, σύμφωνα με τον ιατροδικαστή. Ο ίδιος υποστήριξε στην απολογία του πως «η σύζυγος είχε εξωσυζυγική σχέση».   Στις 5 Δεκεμβρίου, στον Βλαχιώτη Λακωνίας, 40χρονος στραγγάλισε την 36χρονη σύζυγό του μετά από καυγά και ενώ τα παιδιά τους κοιμούνταν στο διπλανό δωμάτιο. «Τσαντίστηκα όταν με έβρισε, την έπιασα από τον λαιμό και την έπνιξα», φέρεται να υποστήριξε στους αστυνομικούς.    Στις 9 Δεκεμβρίου κατέληξε, μετά από μέρες νοσηλείας στο νοσοκομείο Αλεξανδρούπολης, η 29χρονη Τζερβιέ. Λίγες μέρες πριν έφτασε εσπευσμένα στα Επείγοντα λέγοντας πως είχε πέσει από τις σκάλες. Υποβλήθηκε σε τέσσερα χειρουργεία λόγω ρήξης σπλήνας και ήπατος. Ο σύζυγός της συνελήφθη και προφυλακίστηκε για την κατηγορία ανθρωποκτονίας από πρόθεση.    Στις 14 Δεκεμβρίου, νεκρή από τρεις πυροβολισμούς με κυνηγετικό όπλο έπεσε 55χρονη μέσα σε ζαχαροπλαστείο στη Νέα Μάδυτο Θεσσαλονίκης. Αν και αρχικά θεωρήθηκε δράστρια η πεθερά της, αποδείχτηκε πως τη σκανδάλη πάτησε ο εν διαστάσει σύζυγός της.      Οι 17 αυτές περιπτώσεις και η ευτυχής έκβαση με την προνοητικότητα των αστυνομικών μιας 18ης (όταν αστυνομικοί αφόπλισαν και συνέλαβαν 39χρονο που στις 18 Δεκεμβρίου επιτέθηκε και τραυμάτισε με αιχμηρό αντικείμενο την 38χρονη μητέρα του παιδιού τους, αφού προηγουμένως αποπειράθηκε να τη βιάσει) αποτελούν την πιο κραυγαλέα υπενθύμιση πως σε καιρούς χαλεπούς, οικονομικά δυσχερείς και με την επιπλέον πίεση της πανδημίας, η ενδοοικογενειακή βία είναι παρούσα και όλο και πιο συχνά καταλήγει στο έγκλημα.    Η κ. Φαρμακίδη εξηγεί γιατί ο όρος πρέπει να αναγνωριστεί και γιατί είναι ψευδοεπιχείρημα το ότι η ανθρωποκτονία τιμωρείται ήδη με την ποινή της ισόβιας κάθειρξης στον Ποινικό μας Κώδικα. Η ίδια δίνει τα φώτα της για το γιατί φέτος εκδηλώθηκε με τέτοια μαζικότητα το φαινόμενο και τι ρόλο παίζει η δημοσιοποίηση των εγκλημάτων στην αποτροπή τους.   — Γιατί γυναικοκτονία κι όχι ανθρωποκτονία; Είναι ζήτημα ηθικό, ποινικό, πρακτικό; O όρος γυναικοκτονία είναι ένας όρος που προέρχεται από τις κοινωνικές επιστήμες, η αναγκαιότητα χρήσης του οποίου, τις τελευταίες δεκαετίες, έχει αρχίσει να κερδίζει έδαφος σε θεσμικό και νομοθετικό επίπεδο τόσο σε διεθνείς οργανισμούς, όσο και στην Ευρωπαϊκή Ένωση και την Κοινωνία των Πολιτών.   Το 2012 ο Παγκόσμιος Οργανισμός Υγείας υιοθέτησε τον όρο γυναικοκτονία, ορίζοντάς τον ως εξής: «Γυναικοκτονία είναι η ανθρωποκτονία από πρόθεση γυναικών επειδή είναι γυναίκες – με ευρύτερους ορισμούς να περιλαμβάνουν κάθε ανθρωποκτονία γυναίκας ή κοριτσιού. Η γυναικοκτονία συνήθως διαπράττεται από άντρες αλλά κάποιες φορές συνεργούν και γυναίκες, συνήθως μέλη της ίδιας οικογένειας. Στις περισσότερες περιπτώσεις την γυναικοκτονία διαπράττει ο σύντροφος ή πρώην σύντροφος που συνήθως είχε και μακρόχρονη κακοποιητική συμπεριφορά, απειλούσε, κακοποιούσε ή/και εκφόβιζε τη γυναίκα, η οποία πολύ συχνά βρίσκεται σε θέση φυσικής ή/και οικονομικής αδυναμίας σε σχέση με αυτόν».   Το ζήτημα της νομικής αναγνώρισης του όρου γυναικοκτονία είναι πολλαπλώς σημαντικό και αναγκαίο. Ανεξάρτητα από τη διαφοροποίηση που μπορεί να επιφέρει κατά την επιμέτρηση της ποινής του εκάστοτε δράστη, υπάρχει μία αδιαμφισβήτητη αυταξία στη σύμπνοια του δικαίου με την πραγματικότητα: εν προκειμένω στην ακριβή καταγραφή στον νόμο του φαινομένου κατά το οποίο μία γυναίκα ή ένα κορίτσι δολοφονείται από πρόθεση επειδή είναι γυναίκα.   Είτε δεχθούμε ότι η νομοθεσία πηγάζει από την ηθική της ορθότητα ή τη λογική της αναγκαιότητα είτε δεχθούμε ότι το δίκαιο αντιστοιχεί στις κοινωνικές συνθήκες της εποχής, ο όρος γυναικοκτονία παρίσταται ηθικά, λογικά και πραγματικά-πραγματολογικά ορθό να εισαχθεί στο δίκαιό μας.   Εξάλλου, η έννοια της έμφυλης βίας αποτυπώνεται ήδη σε πολλά διεθνή νομικά κείμενα, με προεξάρχουσα τη Σύμβαση της Κωνσταντινούπολης, την οποία έχει κυρώσει η Ελλάδα, και υπ' αυτή την έννοια η εκ δόλου δολοφονία μίας γυναίκας λόγω του φύλου της δεν συνιστά παρά την με έμφυλο πρόσημο κορύφωση μίας σειράς άλλων έμφυλων βίαιων πράξεων εις βάρος της.   Η επιστήμη του δικαίου αναζητά την αλήθεια σε σχέση με το τι, το πώς και το γιατί, δομείται πάνω στην αναζήτηση αυτήν και δεν μπορεί να εθελοτυφλεί μπροστά στο «γιατί» των δολοφονιών των γυναικών, το οποίο έγκειται στο ότι τελούνται για να πλήξουν την ανθρώπινη υπόσταση και αξιοπρέπεια της γυναίκας. Είναι εμφανές και αδιαμφισβήτητο από την εκτίμηση των περιστάσεων όλων ανεξαιρέτως αυτών των εγκλημάτων ότι τα κίνητρά τους είναι έμφυλα. Εξάλλου, επειδή ακριβώς η αρχή της ισότητας των δικαιωμάτων των δύο φύλων διαπνέει το δίκαιό μας σε πολλές άλλες εκφάνσεις του, η επιφυλακτικότητά του να εντάξει στο εννοιολογικό του οπλοστάσιο την εντονότερη σε απαξία εκδήλωση της κατάλυσης της ισότητας των δύο φύλων, τη γυναικοκτονία, είναι τυπική και όχι ουσιαστική.   Τέλος, ο νόμος πρέπει να περιγράφει, λαμβάνοντας μία όσο το δυνατόν πιο κυριολεκτική, απέναντι στην κρατούσα γλώσσα και πραγματικότητα, διάσταση αλλά και να συμβολίζει, λαμβάνοντας μία όσο το δυνατόν πιο σημαίνουσα διάσταση απέναντι στα επιμέρους σημαινόμενα κοινωνικά φαινόμενα. Είναι λοιπόν και αυτές οι δύο λειτουργίες του που τον καλούν να μην απέχει πλέον από την υιοθέτηση του όρου γυναικοκτονία.   Επομένως το επιχείρημα ότι η ανθρωποκτονία τιμωρείται ήδη με την ποινή της ισόβιας κάθειρξης στον Ποινικό μας Κώδικα και ότι παρέλκει η πρόβλεψη της γυναικτονίας είναι ψευδοεπιχείρημα και για τον επιπρόσθετο λόγο ότι στον νόμο τιμωρούνται διάφορα αδικήματα με παρεμφερείς τρόπους, όντας το ένα παραλλαγή ή διάκριση του άλλου χωρίς να απαιτείται να συγχωνευθούν αυτά τα αδικήματα σε ένα.   Μάλιστα υπό κάποιες συνθήκες τέλεσης ενός εγκλήματος (κατάχρηση εξουσίας ή σχέσης εμπιστοσύνης από την πλευρά του δράστη) επιβάλλεται η διαφορετική ποινική μεταχείρισή του. Γιατί να μη θεωρηθεί και η βαρύτερη τιμώρηση της γυναικοκτονίας επιβεβλημένη, όταν με αυτήν πλήττονται δύο προστατευόμενα έννομα αγαθά, της ζωής και του δικαιώματος των γυναικών να απολαμβάνουν μία ζωή χωρίς διακρίσεις και ταυτοχρόνως διασαλεύεται σε έναν απόλυτο βαθμό (γυναίκα που δολοφονείται μπροστά στα παιδιά της, γυναίκα που δολοφονείται έχοντας υποστεί χρόνια βία) η οικογενειακή και κοινωνική ζωή;    Άλλωστε, στην πράξη, το έγκλημα της ανθρωποκτονίας, τιμωρείται με μειωμένη ποινή λόγω των ελαφρυντικών περιστάσεων που αναγνωρίζονται από το δικαστήριο. Επομένως, ο δράστης συχνά τιμωρείται με μικρότερη ποινή, κάτι που καταδεικνύει την αναγκαιότητα εισαγωγής του εγκλήματος της γυναικοκτονίας.   Η εισαγωγή στον Π.Κ. αυστηρότερων ποινών σε περιπτώσεις γυναικοκτονιών θα μπορούσε να γίνει με διαφόρους τρόπους. Η ένταξη αυτή θα μπορούσε να γίνει είτε προσθέτοντας ως βάση διακρίσεως στο άρθρο 81Α του Π.Κ. τη διάκριση λόγω φύλου, είτε εισάγοντας επιβαρυντική περίσταση απευθείας στο άρθρο 299 Π.Κ.   Από την άλλη, και στο υπάρχον πλαίσιο θα μπορούσε να αναπτυχθεί μία νομολογία η οποία θα ενέτασσε στο πλαίσιο της επιμέτρησης της ποινής –άρθρο 79 Π.Κ.– τον παράγοντα της έμφυλης βίας. Πέρα από τις πρακτικές συνέπειες ενός τέτοιου μέτρου, αναμφισβήτητα η εισαγωγή επιβαρυντικής περίστασης υποδηλώνει την αναγνώριση του φαινομένου και αποκτά και συμβολικό χαρακτήρα.   Σε ένα περαιτέρω πρακτικό επίπεδο, σύμφωνα με το Ευρωπαϊκό Ινστιτούτο για την ισότητα των φύλων (EIGE), η έλλειψη αναγνώρισης της γυναικοκτονίας ως διακριτού αδικήματος στον ποινικό δίκαιο ενός κράτους, καθώς και η έλλειψη νομικού ορισμού της, συνεπάγονται τη μη ορθή αποτύπωση του μεγέθους αλλά και των μορφών της στα στατιστικά στοιχεία του κράτους αυτού.   Στη «Διοτίμα» προσπαθούμε να αναδείξουμε το θέμα αυτό και στο επίπεδο του δικαιακού μας συστήματος, ώστε να καταγράφονται επισήμως τέτοια περιστατικά ως γυναικοκτονίες, αλλά και να αντιμετωπίζονται αρμοδίως από τις δικαστικές Αρχές.   — Γιατί πιστεύετε πως υπάρχουν τέτοιες αντιδράσεις από θεσμικούς παράγοντες απέναντι στον όρο αυτόν; Οι αντιδράσεις είναι τυπικές και δεν σχετίζονται με την ουσία του προβλήματος. Θεωρείται ότι το άρθρο 299 του Ποινικού Κώδικα περί ανθρωποκτονίας καλύπτει όλο το φάσμα εκδήλωσης της πράξεως και είναι ικανό να οδηγήσει στην αναγκαία τιμώρηση του δράστη. Υπό την έννοια αυτή ο όρος γυναικοκτονία θα είναι περιττός. Το δίκαιο σε κάποιους τομείς του επιδιώκει να είναι μινιμαλιστικό, ενώ αντιθέτως σε κάποιους άλλους κατακλύζεται από άκρατη πολυνομία. Το ποινικό και το αστικό δίκαιο εισάγουν νέους όρους με πολλή φειδώ γιατί θέλουν να διαφυλάξουν τη διαχρονική εφαρμογή τους και επιδιώκουν εντός γενικότερων κανόνων να εντάσσουν σε διαφορετικές χρονικές περιόδους και κοινωνικές συνθήκες ειδικότερες περιπτώσεις και περιστάσεις.   Δεν θέλω να πιστεύω ότι στην Ελλάδα ή στην Ευρώπη του 2021 υπάρχει, ως απόρροια πατριαρχικών αντιλήψεων, συντεταγμένη άρνηση του νομοθέτη να λάβει σαφή καταδικαστική στάση απέναντι στα εγκλήματα των γυναικοκτονιών και να τις κατονομάσει. Αν θέλουμε να είμαστε καλόπιστοι, θεωρώ ότι ο νόμος επεξεργάζεται ακόμη το κοινωνικό αυτό φαινόμενο.   Ωστόσο, στην περίπτωση των γυναικοκτονιών, λόγω της ραγδαίας αύξησής τους τα τελευταία έτη, ο νομοθέτης δεν έχει στη διάθεσή του τον χρόνο που έχει συνήθως για να προσαρμοστεί στην κοινωνική πραγματικότητα. Καλείται επίσης να προβληματιστεί από τη συστηματική δημόσια συζήτηση που γίνεται στη χώρα μας και παγκοσμίως για το επιτακτικό ζήτημα της γυναικοκτονίας.   — Η μαζικότητα των εγκλημάτων που αφορούν γυναίκες είναι φαινόμενο του 2021 (υποβοηθούμενο από την αλλαγή στάσης της κοινωνίας σε θέματα φεμινισμού/ΛΟΑΤΚΙ/μειονοτήτων κ.ο.κ); Είχαμε στο παρελθόν ανάλογο αριθμό τέτοιου είδους εγκλημάτων; Τα προηγούμενα χρόνια δεν τελούνταν τόσες γυναικτονίες και με τέτοια συχνότητα στην Ελλάδα. Ακόμη και υπό τη βάσιμη εκδοχή ότι δεν δίδονταν από το κράτος στη δημοσιότητα επίσημα στατιστικά στοιχεία, και πάλι οι αριθμοί των γυναικτονιών έχουν αυξηθεί κατακόρυφα τα τελευταία έτη.   Ως κλιμάκωση μίας χρόνιας έμφυλης βίας, οι γυναικοκτονίες αυξήθηκαν σε ποσοστό ευθέως ανάλογο προς την ενδοοικογενειακή βία, κλιμάκωση της οποίας κατά κύριο λόγο αποτελούν, η οποία «κόχλασε» στην Ελλάδα κατά την περίοδο της οικονομικής κρίσης και εντάθηκε κατά την περίοδο της πανδημίας.    Οπωσδήποτε η συνεχής δημοσιότητα, έμφαση και ανάλυση που αφιερώνεται τα τελευταία χρόνια στις γυναικοκτονίες από τα Μέσα Μαζικής Ενημέρωσης, αν και ενίοτε με αναπαραγωγή των θεαματικών γυναικοκτονιών, οδηγεί σε μία ανατροφοδότηση της έρευνας και των στατιστικών στοιχείων, μία άτυπη θεμελίωσή τους και αποτρέπει πλέον την απόκρυψή τους και τη μη περιβολή τους με την κοινωνική απαξία που τους αρμόζει.    Παρ' όλα αυτά επίσημα στοιχεία εξιχνιασμένων υποθέσεων δεν δημοσιοποιούνται από τις αρχές ετησίως και αυτό συντελεί στη δυσκολία αποτύπωσης της διάστασης του φαινομένου.   — Στατιστικά είναι οι γυναίκες που γίνονται κυρίως θύματα τέτοιων εγκλημάτων; Έχετε στοιχεία που να πιστοποιούν κάτι τέτοιο; Σύμφωνα με τα στοιχεία του ΟΗΕ, περισσότερα από 8 από τα 10 θύματα ανθρωποκτονιών που διαπράχθηκαν από συντρόφους τους το 2019 ήταν γυναίκες. «Η βία από κάποιον σύντροφο συνεχίζει να έχει δυσανάλογα βαρύ τίμημα εις βάρος των γυναικών» αναφέρεται στην σχετική έκθεση του ΟΗΕ το 2019. Τα στατιστικά στοιχεία των Ηνωμένων Εθνών συνοψίζουν τις διαπιστώσεις για το 2017, που βασίζονται σε πληροφορίες για ανθρωποκτονίες, τις οποίες παρείχαν κυβερνητικές πηγές.   Στην Ελλάδα η εκτίμηση των θυμάτων γυναικοκτονιών γίνεται μέσα από τη χρήση του άρθρου για την ανθρωποκτονία με πρόθεση (άρθ. 299 Π.Κ.) σε συνδυασμό με τον νόμο για την ενδοοικογενειακή βία (Ν.3500/2006). Η τήρηση των σχετικών στοιχείων και κυρίως η δημοσιοποίησή τους υπήρξε μέχρι πρόσφατα ελλιπής. Πλέον, υπό την επίδραση και της Σύμβασης της Κωνσταντινούπολης (σ.σ.: Η Σύμβαση της Κωνσταντινούπολης, η οποία υιοθετήθηκε από το Συμβούλιο της Ευρώπης το 2011, τέθηκε σε ισχύ το 2014 και υπογράφηκε από την Ε.Ε. το 2017, είναι το πρώτο διεθνώς νομικά δεσμευτικό κείμενο του είδους του που θέτει κριτήρια για την πρόληψη της έμφυλης βίας, την προστασία των θυμάτων και την τιμωρία των αυτουργών), δημοσιοποιούνται ορισμένα στατιστικά στοιχεία από το Παρατηρητήριο της Γενικής Γραμματείας Οικογενειακής Πολιτικής και Ισότητας των Φύλων. Η ορθή τήρηση στατιστικών στοιχείων και η διάθεση αυτών στο κοινό αποτελεί σε κάθε περίπτωση τη βάση για την αναγνώριση του φαινομένου και τη χάραξη ορθής πολιτικής.   — Έχετε στοιχεία από άλλες χώρες για το αν η αναγνώριση του όρου οδήγησε σε μείωση των γυναικοκτονιών; Στις 26 Νοεμβρίου του 2012, με αφορμή τη Διεθνή Ημέρα για την Εξάλειψη της Βίας κατά των Γυναικών (στις 25 Νοεμβρίου κάθε χρόνο) υπογράφηκε στη Βιέννη η Διακήρυξη για τη Γυναικοκτονία, γνωστή ως Διακήρυξη της Βιέννης για τη Γυναικοκτονία. Στη Διακήρυξη αναγνωρίζεται η αύξηση των γυναικοκτονιών σε παγκόσμια κλίμακα, καθώς και η ατιμωρησία των δολοφόνων – γεγονός που επιτείνει την υποταγή και την αδυναμία των γυναικών, διακινώντας το μήνυμα ότι η βία κατά των γυναικών είναι αποδεκτή και αναπόφευκτη.   Η Διακήρυξη προτρέπει τα κράτη μέλη στο πλαίσιο της υποχρεωτικότητας και της δέουσας επιμέλειας να προστατεύουν τις γυναίκες καθώς και να προβλέψουν διώξεις για τη γυναικοκτονία, λαμβάνοντας μέτρα για την πρόληψη των εγκλημάτων αυτών και παράλληλα την παροχή νομικής προστασίας, διορθωτικών μέτρων και αποζημίωσης στις επιζήσασες, σύμφωνα με τα όσα προβλέπονται από τις διεθνείς συνθήκες. Επίσης, τα μέλη καλούνται να θεσπίσουν νομοθετικά μέτρα για τη δίωξη και τιμωρία των θυτών.   Ωστόσο, λίγες χώρες έχουν μέχρι και σήμερα αναγνωρίσει νομικά τον όρο «γυναικτονία». Η πλειοψηφία των χωρών της Λατινικής Αμερικής, ανάμεσά τους η Κολομβία, η Νικαράγουα, η Βολιβία, ο Παναμάς κ.ά., έχουν θεσπίσει ένα σύνολο μέτρων τα οποία δεν περιορίζονται στην ποινικοποίηση αυτών των εγκλημάτων αλλά εστιάζουν σε τομείς όπως η πρόληψη, η προστασία, η διερεύνηση και η αποκατάσταση των θυμάτων.   Ακόμη όμως και στις χώρες αυτές δεν παρατηρείται μέχρι σήμερα αισθητή μείωση των γυναικοκτονιών, γεγονός που οφείλεται στο ότι οι βαθιά εδραιωμένες πατριαρχικές αντιλήψεις και δομές θα πρέπει να αντιμετωπισθούν από το νομικό σύστημα των χωρών αυτών με συστηματικότητα και για καιρό προκειμένου να αναφανεί κάποιο απτό αποτέλεσμα, καθώς χρονολογούνται από τη συγκρότηση των κοινωνιών αυτών.  " " Γυναικοκτονία κι όχι ανθρωποκτονία: Τα 17 εγκλήματα του 2021 με θύματα γυναίκες" "2022-01-08 17:33:05.818805"
"Αντιδράσεις προκάλεσε ο Μητροπολίτης Σερβιών και Κοζάνης, Παύλος, που έκλεισε τη σημερινή λειτουργία για τα Θεοφάνεια με φραστική επίθεση σε γυναίκες: «Δε μου λέτε εσείς οι γυναίκες δε μπορείτε να κλείσετε τα στόματά σας; Πώς τις αντέχετε ήθελα να 'ξερα».   Κατά τη διάρκεια του σημερινού κηρύγματός του και αφού ανέφερε ότι σε άλλα γηροκομεία ανά την Ελλάδα έχουν καταγραφεί δεκάδες κρούσματα, ενώ στο δικό τους δεν υπάρχει απολύτως κανένα, ακούστηκε ξαφνικά ένας θόρυβος μέσα στην εκκλησία. «Θα τα γκρεμίσετε όλα, δεν θα αφήσετε τίποτα! Όλοι να φύγετε πρώτοι, ε δεν γίνεται! Τι να πεις κύριε Δήμαρχε, Έλληνες είμαστε… δεν έχουμε ησυχία» μονολόγησε από το βήμα του ναού ο Μητροπολίτης, ενώ όλοι αναρωτιόντουσαν τι συνέβαινε.   «Το παραμύθι 200 χρόνια τώρα ότι η εκκλησία έχει....» ξεκίνησε να λέει ο Μητροπολίτης για να απευθυνθεί φανερά ενοχλημένος από τον θόρυβο στις γυναίκες, που βρισκόταν στο βάθος του ναού. «Δε μου λέτε εσείς οι γυναίκες δεν μπορείτε να κλείσετε τα στόματά σας; Πώς τις αντέχετε ήθελα να ήξερα; Πώς τις αντέχετε;» αναρωτήθηκε.   Τα τοπικά μέσα σχολίασαν το «Πώς τις αντέχετε;» κάνοντας λόγο για νέο «παραλήρημα», μόλις λίγους μήνες μετά τις εμπρηστικές δηλώσεις του ίδιου μητροπολίτη, τον περασμένο Οκτώβριο, που είχε ταχθεί κατά του όρου γυναικοκτονία συμβουλεύοντας, εμμέσως πλην σαφώς τις γυναίκες να έχουν το στόμα τους κλειστό.    «Φτιάξαμε έναν καινούριο όρο εμείς οι Έλληνες για τις γυναίκες, για να τις εμπαίζουν και αυτές το πιστεύουν. Γυναικοκτονία, λέει. Πού να ακουστεί στον νομικό ποινικό κόσμο ανά την οικουμένη και να γελάσει ή μάλλον να καγχάσει. Γυναίκα δεν είσαι άνθρωπος; Είσαι άνθρωπος, εικόνα του Θεού. Αφού δεν είσαι άνθρωπος τι είσαι; (....) Μου λένε γυναίκες πως, σεβασμιότατε, οι άντρες μας πολλές φορές μας ταπεινώνουν. Στο χέρι σας είναι να μεταδώσετε, να μεταγγίσετε αυτό που είστε. Έλεγαν οι μανάδες μας, ακούστε παιδιά μου, εμείς οι γυναίκες ό,τι θέλουμε κάνουμε, αρκεί σε κάποια στιγμή να έχουμε το στόμα μας κλειστό και μετά θα γίνει αυτό που εμείς θέλουμε. Έχει δύναμη η γυναίκα, γιατί έχει αισθήματα που δεν έχει ο άνδρας», σημείωνε τότε.        " " Μητροπολίτης Κοζάνης: «Εσείς οι γυναίκες δε μπορείτε να κλείσετε τα στόματά σας;» - Αντιδράσεις" "2022-01-08 17:33:05.818805"
"Μία σπάνια και συγκινητική κατάθεση ψυχής έκανε η μητέρα της δολοφονημένης Γαρυφαλλιάς, Αλέκα Ψαράκου, μιλώντας στην εκπομπή της Ιωάννας Παλιοσπύρου που, και η ίδια, είχε δεχθεί επίθεση με βιτριόλι.    Οι δύο γυναίκες συνδέονται τους τελευταίους μήνες με στενή επικοινωνία και η μητέρα της 26χρονης που δολοφονήθηκε από τον σύντροφό της είχε μία εγκάρδια συζήτηση με την Ιωάννα Παλιοσπύρου, στο podcast της τελευταίεας. «Δεν θα της άρεσε να είμαι εδώ τώρα να μιλάω, αλλά ο τρόπος που έφυγε, δεν είναι καθόλου ταπεινός, και όλα αυτά που γίνονται εκ μέρους μου για την Γαρυφαλιά, με τα αδέρφια και τον άντρα μου, είναι για εμάς φόρος τιμής. Την κρατάμε έτσι ζωντανή.»   Ιωάννα Παλιοσπύρου: Το καλό που κάνεις με το να μιλάς, να το συζητάς και να βγαίνεις μπροστά, το καλό που κάνεις σε άλλες μαμάδες ή σε άλλα κορίτσια, ή και σε άλλα αγόρια, ... νομίζω θα σε χειροκροτούσε.   «Όντως, της αρέσει πάρα πολύ, τη νιώθω δίπλα μου και βλέπω και πολύ ωραία όνειρα μαζί της (...) Τη φαντάζομαι πολύ φωτεινά (...) και στα όνειρά μου έρχεται πάντα χαμογελαστή και με αγκαλιάζει» είπε η κα Ψαράκου, και μοιράστηκε τον αντίκτυπο που έχει η επικοινωνία της με άλλες γυναίκες «Έχω μιλήσει με πολλές μαμάδες που έχουν χάσει τα κορίτσια τους και τα αγόρια τους έτσι άδικα (...) Είναι πάρα πολλά τα μηνύματα από τα νέα παιδιά, εφήβους ή και συνομήλικα με τα παιδιά μου. Τα περισσότερα είναι κορίτσια, μου στέλνουν μηνύματα χωρίς να τα ξέρω και μου λένε «είσαι η μαμά μας συνέχισε αυτό που κάνεις μας δίνεις πολύ μεγάλη δύναμη να αντιμετωπίσουμε τις δυσκολίες».    «Να μιλήσουμε με τις οικογένειες των δολοφόνων»   «Νιώθεις καθόλου ότι αρχίζει να αλλάζει κάτι με αφορμή τη Γαρυφαλλιά και τις άλλες κοπέλες και όλες αυτές τις οργανώσεις;» ρώτησε η Ιωάννα Παλιοσπύρου.    «Νομίζω πως κάτι πάει να γίνει, βλέπω ένα φως, αλλά είμαστε πολύ πίσω ακόμα. Πρέπει να γίνουν δραστικά πράγματα και από την κοινωνία και από την οικογένεια και την εκπαίδευση, τη νομοθεσία, τη δικαιοσύνη. Δηλαδή όλα μαζί. Κι όταν βγαίνεις μπροστά κάτι θα κερδίσεις πάντα, κάτι θα ακουστεί. Γιατί από πίσω είναι μια πολύ μεγάλη αδικία. Μετράμε τώρα 18 γυναικοκτονίες στην Ελλάδα και από πίσω βρίσκονται και 18 δολοφόνοι, δεν είναι μόνο οι γυναίκες, είναι και οι δολοφόνοι.    Δηλαδή κάποιος πρέπει να πάει και σε αυτές τις οικογένειες και να πει, ελάτε εδώ, πρέπει να κάτσουμε κάτω και να αναλογιστούμε τι έχει πάει στραβά για να βγει ένας δολοφόνος από μία οικογένεια. Αυτό βέβαια είναι πολύ προχωρημένο το σενάριο αλλά θεωρώ ότι θα έχει και μία ουσία. Δεν έχει ουσία να έρθω εγώ και να πω για την Γαρυφαλλιά τι παιδί είναι. Όλοι είδαμε τι παιδί είναι η Γαρυφαλλιά. Πρέπει να ψάξουμε από την απέναντι όχθη να δούμε γιατί αυτός ο άνθρωπος, που ο θεός να τον κάνει άνθρωπο, έκανε αυτή την πράξη που έκανε. Από εκεί πρέπει να ξεκινήσει. Και κάτι που ακούω και με στεναχωρεί είναι «γιατί δεν έφυγε;» - πόσες φορές το έχουμε ακούσει; Και βλέπουμε γυναίκες που έχουν φύγει και τις έχουν βρει και τις έχουν σκοτώσει. Όπως έγινε και με την Ντόρα πολύ πρόσφατα στην Ρόδο. Έφυγε η κοπέλα και πήγε έξω από το σπίτι της και την πυροβόλησε. Έφυγε. Το θέμα δεν είναι να φύγει. Το θέμα είναι να λυθεί και ένας τοξικός άνθρωπος. Αυτός ο τοξικός άνθρωπος να βοηθηθεί. Και μόνο μέσα από την οικογένεια μπορεί. Γιατί βλέπω ότι οι οικογένειες τα κουκουλώνουν αυτά τα πράγματα αντί να βρουν λύσεις.»   Η μητέρα της νέας Γαρυφαλλιάς, περιέγραψε πως ξεκίνησε η ιδέα του «Γίνε Άνθρωπος» με αφορμή την γυναικοκτονία της κόρης της, μαζί με την Κέλλυ Ιωάννου, μια οικογενειακή φίλη.   «Όταν συμβαίνει πολύ κοντά σου, δεν μπορείς να το αντέξεις. Της είπα δεν γίνεται, όχι άλλη Γαρυφαλλιά, όχι άλλο κορίτσι να πάει χαμένο, ούτε άλλη μάνα να βρεθεί στη θέση μου, κάτι πρέπει να κάνουμε». Έτσι υλοποιήθηκε αυτή η ιδέα, και είναι πραγματικά ένα πολύ ωραίο site που μπορείς να διαβάσεις ενημερωτικά άρθρα, μπορείς να ζητήσεις βοήθεια, γίνονται και διάφορες δράσεις με θέματα τη βία γενικά»   Η μητέρα της δολοφονημένης φοιτήτριας αναφέρθηκε ειδικά σε μία κοπέλα που συμμετείχε στο συνέδριο. «Δεν την γνώριζα, δεν ήρθε εκεί να μου μιλήσει, μου έστειλε μετά ένα πολύ ωραίο μήνυμα, ότι έχει περάσει κι αυτή κάποια δυσκολία στη ζωή της, κι ότι πραγματικά της δίνω τόση πολλή δύναμη που άρχισε να βγαίνει πιο πολύ από το σπίτι της. Και όλα αυτά, με κάνουν να λέω «ντάξει κάνω κάτι που δεν γίνεται μάταια. Κάποιος ακούει, κάποιος βλέπει, κάποιος παίρνει δύναμη, προσπαθώ την απουσία της κόρης μου να την κάνω ουσία.» Κι έτσι την κρατάω ζωντανή, για μένα. Είναι φόρος τιμής».   " " Μητέρα Γαρυφαλλιάς: Πρέπει να μιλήσουμε στις οικογένειες των γυναικοκτόνων, να δούμε τι πήγε στραβά" "2022-01-08 17:33:05.818805"
"Ο Αλέξης Τσίπρας κατηγορεί την κυβέρνηση για «υπεκφυγή» σχετικά με την τροπολογία του ΣΥΡΙΖΑ για την αναγνώριση του όρου «γυναικοκτονία».    «Πριν από λίγες μέρες η ΝΔ απέρριψε την τροπολογία μας για τη θεσμική αναγνώριση του όρου ""γυναικοκτονία"" με την υπεκφυγή πως θα σύστηνε νομοπαρασκευαστική Επιτροπή για την ενδοοικογενειακή βία», έγραψε ο πρόεδρος του ΣΥΡΙΖΑ σε ανάρτησή του στα μέσα κοινωνικής δικτύωσης, με αφορμή την 14η γυναικοκτονία στην χώρα φέτος, που  έγινε γνωστή τα ξημερώματα της Δευτέρας.    «Δεν θα έπρεπε να χωρούν πολιτικές αντιδικίες όταν βιώνουμε με δραματικό τρόπο, καθημερινά πλέον, τα αποτελέσματα της έμφυλης βίας», πρόσθεσε ο Αλέξης Τσίπρας και ανακοίνωσε πως ο ΣΥΡΙΖΑ-ΠΣ θα επανακαταθέσει τη σχετική τροπολογία.   «Δεν αρκεί ο αποτροπιασμός και η οργή. Είναι η ώρα της δράσης, έχουμε ήδη αργήσει. Και η αναγνώριση της γυναικοκτονίας από την Πολιτεία οφείλει να είναι μόνο η αρχή, για την πάταξη της πατριαρχίας, του σεξισμού και όλων των γενεσιουργών αιτιών της έμφυλης βίας».   «Περιμένω από τον κ. Μητσοτάκη να αναγνωρίσει το λάθος του και να σταθεί στο ύψος των περιστάσεων» καταλήγει ο Αλέξης Τσίπρας." " Τσίπρας: Επανακαταθέτουμε την τροπολογία για τη θεσμική αναγνώριση του όρου «γυναικοκτονία»" "2022-01-08 17:33:05.818805"
"Νέα γυναικοκτονία, η 16η φέτος στην Ελλάδα, καταγράφηκε στην Αλεξανδρούπολη.   Σύμφωνα με πληροφορίες του ΕΡΤ, μια 29χρονη γυναίκα κατέληξε στο νοσοκομείο όπου νοσηλευόταν επί τρεις ημέρες μετά τον άγριο ξυλοδαρμό από τον σύζυγό της.    Όπως ανέφερε το τοπικό thrakinea.gr,στις 5 Δεκεμβρίου, η μητέρα τριών παιδιών από την περιοχή της Άβαντος επισκέφτηκε εσπευσμένα το τμήμα επειγόντων του πανεπιστημιακού γενικού νοσοκομείου Αλεξανδρούπολης με τον σύζυγό της, λέγοντας ότι έπεσε από σκάλα. Οι γιατροί άμεσα έκαναν εισαγωγή όπου και διαπίστωσαν ότι είχε ρήξη σπλήνας και ήπατος.   Η 29χρονη υποβλήθηκε σε τέσσερα χειρουργεία, ενώ λόγω του ότι εντοπίστηκε θετική και στον κορωνοϊό νοσηλευόταν στη ΜΕΘ κορωνοϊού. Το βράδυ της Πέμπτης κατέληξε. Η νεκροψία-νεκροτομή θα δείξει τα ακριβή αίτια του θανάτου της.    Σύμφωνα με ρεπορτάζ της ΕΡΤ, οι συγγενείς της 29χρονης  έκαναν λόγο για βίαιη συμπεριφορά του συζύγου και εντάσεις στο σπίτι. Ωστόσο, επισήμως, τίποτα δεν είχε καταγγελθεί στη Αστυνομία.    Όπως αναφέρει το ίδιο ρεπορτάζ, για τρεις ώρες μετά το συμβάν η 29χρονη παρέμενε στο σπίτι της με τους συγγενείς της να προσπαθούν μόνοι τους να τη συνεφέρουν, προτού τελικά μεταφερθεί στο νοσοκομείο. Κατά τη διάρκεια των τριών ημερών νοσηλείας της, ο σύζυγός της κλήθηκε στο αστυνομικό τμήμα προκειμένου να περιγράψει τι ακριβώς συνέβη. Χθες, όταν έμαθε για το θάνατο της γυναίκας του, εξαφανίστηκε για κάποιες ώρες. " " Νέα γυναικοκτονία 29χρονης στην Αλεξανδρούπολη: Την ξυλοκόπησε ο σύζυγος, κατέληξε μετά από ρήξεις οργάνων" "2022-01-08 17:33:05.818805"
"Νέα γυναικοκτονία καταγράφεται στη χώρα μας, με θύμα μια 36χρονη γυναίκα, αυτή τη φορά στην περιοχή του Βλαχιώτη, στη Λακωνία.   Σύμφωνα με ρεπορτάζ της ΕΡΤ, 40χρονος αλβανικής υπηκοότητας έπνιξε με τα ίδια του τα χέρια τη σύζυγό του, 36 χρόνων.    Ο ίδιος φέρεται να ειδοποίησε τις αρχές πως έπνιξε τη γυναίκα του μετά από έντονη λογομαχία, με αστυνομικούς να σπεύδουν στο σημείο για να βρουν χωρίς τις αισθήσεις της τη γυναίκα.    Η γυναίκα μεταφέρθηκε με ασθενοφόρο του ΕΚΑΒ στο τοπικό νοσοκομείο όπου διαπιστώθηκε ο θάνατός της. Οι αστυνομικοί που ασχολούνται με την υπόθεση αναμένουν το πόρισμα της ιατροδικαστικής εξέτασης.   Οι δύο τους ζούσαν χρόνια στην περιοχή και προσώρας είναι άγνωστο αν έχουν παιδιά. " " Νέα γυναικοκτονία στη Λακωνία: 40χρονος έπνιξε την 36χρονη σύζυγό του" "2022-01-08 17:33:05.818805"
"Νέα στοιχεία έρχονται στο φως για τη νέα γυναικοκτονία στην Αλεξανδρούπολη, με θύμα αυτή τη φορά μια 29χρονη, μητέρα τριών παιδιών.    Η γυναίκα κατέληξε χθες βράδυ στο Πανεπιστημιακό Γενικό Νοσοκομείο Αλεξανδρούπολης, όπου νοσηλευόταν από τις 5 Δεκεμβρίου. Σύμφωνα με πληροφορίες, είχε μεταφερθεί την Κυριακή από τον σύζυγό της στο Τμήμα Επειγόντων Περιστατικών, και ο ίδιος είχε ισχυριστεί μιλώντας στους γιατρούς, πως τα τραύματα του θύματός του οφείλονταν σε «πτώση από σκάλα.»    Στη μία το μεσημέρι έγινε γνωστό πως ο 30χρονος βρίσκεται στα χέρια της αστυνομίας. Είχε εξαφανιστεί μετά την είδηση του θανάτου της 29χρονης, και εντοπίστηκε από αστυνομικούς στην Αλεξανδρούπολη. Οδηγείται στην Ασφάλεια όπου αναμένεται να καταθέσει.   Όταν την εξέτασαν στο νοσοκομείο, οι γιατροί διαπίστωσαν ότι η 29χρονη μουσουλμάνα έφερε ρήξη ήπατος και σπλήνας και λόγω της σοβαρότητας των τραυμάτων υποβλήθηκε συνολικά σε τέσσερα χειρουργεία και νοσηλεύτηκε στη Μονάδα Εντατικής Θεραπείας Covid, καθώς νοσούσε και από κορωνοϊό.    Σύμφωνα με πληροφορίες του Αθηναϊκού Πρακτορείου, κατά τη διάρκεια της νοσηλείας και συγκεκριμένα στις 8 Δεκεμβρίου, οι γονείς της γυναίκας προχώρησαν σε καταγγελία για πρόκληση σωματικών βλαβών από τον σύζυγό της,   Από την ιατροδικαστική έκθεση που ακολούθησε της καταγγελίας και ενώ η νεαρή μητέρα νοσηλευόταν στη ΜΕΘ, προέκυψε ότι οι πολλαπλές κακώσεις που έφερε σε διάφορα σημεία του σώματος, η σύνθλιψη του ύπατος και η ρήξη σπλήνας, δεν είναι συμβατές με πτώση από σκάλα αλλά συνάδουν με ξυλοδαρμό.   Η γυναίκα πέθανε χθες στις 8:30 το απόγευμα. Η νεκροψία νεκροτομή θα διενεργηθεί στις αρχές τις επόμενης εβδομάδας, χρόνος που υπαγορεύεται από το πρωτόκολλο ασφαλείας του νοσοκομείου για τις περιπτώσεις ασθενών Covid ,προκειμένου να μειωθεί το ιικό φορτίο που φέρουν.   Σύμφωνα με ανεπίσημες πληροφορίες, ο σύζυγος είχε κληθεί τις ημέρες εκείνες να καταθέσει για το περιστατικό. Το βράδυ της Πέμπτης έξω από το σπίτι της κοπέλας είχαν συγκεντρωθεί περίπου 60-70 άτομα, συγγενείς." " Γυναικοκτονία στην Αλεξανδρούπολη: Πώς αποκαλύφθηκε ο ξυλοδαρμός- Ο δράστης έλεγε σε όλους πως η 29χρονη έπεσε από σκάλα" "2022-01-08 17:33:05.818805"
"Αντιδράσεις έχει προκαλέσει τις τελευταίες ώρες μια δήλωση του παρουσιαστή Κωνσταντίνου Τζούμα για τις γυναικοτονίες.    Με αφορμή τις χθεσινές, σεξιστικές δηλώσεις του μητροπολίτη Κοζάνης, ο γνωστός ραδιοφωνικός παραγωγός σχολίασε:  «Έχει ένα δίκιο ο Μητροπολίτης Κοζάνης όσον αφορά τις φλύαρες γυναίκες φυσικά. Μιλάνε πολύ σε σημείο που εκνευρίζεσαι. Πιστεύω ότι οι γυναικοκτονίες στην Ελλάδα, οφείλονται σε ένα βαθμό στη φλυαρία των γυναικών. Μιλάνε ακατάπαυστα. Θα μου πεις τώρα, «δεν μπορεί να γενικεύεις». Είναι αφόρητο πάντως. Έχει δίκιο πάντως, οι φλύαρες γυναίκες είναι αφόρητες», δήλωσε ο Κωνσταντίνος Τζούμας.    «Δε μου λέτε εσείς οι γυναίκες δεν μπορείτε να κλείσετε τα στόματά σας; Πώς τις αντέχετε ήθελα να ήξερα; Πώς τις αντέχετε;» αναρωτήθηκε χθες ο μητροπολίτης Παύλος, λίγους μήνες μετά από άλλες εμπρηστικές δηλώσεις από άμβωνος, τον περασμένο Οκτώβριο, που είχε ταχθεί κατά του όρου γυναικοκτονία συμβουλεύοντας, εμμέσως πλην σαφώς τις γυναίκες να έχουν το στόμα τους κλειστό.    Δείτε το απόσπασμα:  " " Αντιδράσεις για τη δήλωση Τζούμα: «Οι γυναικοκτονίες στην Ελλάδα οφείλονται σε ένα βαθμό στη φλυαρία των γυναικών»" "2022-01-08 17:33:05.818805"
"Απάντηση στις σφοδρές επικρίσεις για το σημερινό του σχόλιο περί γυναικοκτονιών και «φλυαρίας» επιχείρησε να δώσει ο ηθοποιός– παρουσιαστής Κωνσταντίνος Τζούμας.    Μιλώντας στον ΣΚΑΪ 100,3, ο Κωνσταντίνος Τζούμας απέδωσε σε «μαύρο χιούμορ» τις δηλώσεις του ότι «οι γυναικοκτονίες στην Ελλάδα οφείλονται σε ένα βαθμό στη φλυαρία των γυναικών».    «Μαύρο χιούμορ, έκανα μαύρο χιούμορ, όπως κάνω σε όλες τις περιπτώσεις. Είναι δυνατόν… πρέπει να ξέρεις πολύ λίγο τον Τζούμα…», υποστήριξε.   «Το τελευταίο που θα περνούσε στο μυαλό κανενός για μένα είναι ότι είμαι μισογύνης. Έχω αναφερθεί σε ένα σωρό θέματα metoo, politically correct, τα Εξάρχεια κολλήσανε σε αυτή τη φράση. Υπερβολικό το βρίσκω…», πρόσθεσε ο γνωστός ραδιοφωνικός παραγωγός.   Η δήλωση που πυροδότησε αντιδράσεις   Με αφορμή τις χθεσινές, σεξιστικές δηλώσεις του μητροπολίτη Κοζάνης, ο Κωνσταντίνος Τζούμας σχολίασε:  «Έχει ένα δίκιο ο Μητροπολίτης Κοζάνης όσον αφορά τις φλύαρες γυναίκες φυσικά. Μιλάνε πολύ σε σημείο που εκνευρίζεσαι. Πιστεύω ότι οι γυναικοκτονίες στην Ελλάδα, οφείλονται σε ένα βαθμό στη φλυαρία των γυναικών. Μιλάνε ακατάπαυστα. Θα μου πεις τώρα, ""δεν μπορεί να γενικεύεις"". Είναι αφόρητο πάντως. Έχει δίκιο πάντως, οι φλύαρες γυναίκες είναι αφόρητες», δήλωσε ο Κωνσταντίνος Τζούμας.   «Δε μου λέτε εσείς οι γυναίκες δεν μπορείτε να κλείσετε τα στόματά σας; Πώς τις αντέχετε ήθελα να ήξερα; Πώς τις αντέχετε;» αναρωτήθηκε χθες ο μητροπολίτης Παύλος, λίγους μήνες μετά από άλλες εμπρηστικές δηλώσεις από άμβωνος, τον περασμένο Οκτώβριο, που είχε ταχθεί κατά του όρου γυναικοκτονία συμβουλεύοντας, εμμέσως πλην σαφώς τις γυναίκες να έχουν το στόμα τους κλειστό.    Δείτε το απόσπασμα:    " " Κωνσταντίνος Τζούμας: «Έκανα μαύρο χιούμορ για τις γυναικοκτονίες»" "2022-01-08 17:33:05.818805"
"Νέα γυναικοκτονία διαπράχθηκε το βράδυ της Κυριακής, αυτή τη φορά στη Θεσσαλονίκη, όπου 49χρονος με καταγωγή από την Αρμενία σκότωσε με αιχμηρό αντικείμενο την 48χρονο σύζυγό του.   Ο 49χρονος παραδόθηκε γύρω στις 21:30 στο Αστυνομικό Τμήμα Λευκού Πύργου, ομολογώντας στους αστυνομικούς το έγκλημα. Το άψυχο σώμα της 48χρονης βρέθηκε λίγο αργότερα από πλήρωμα περιπολικού που μετέβη στην οικία του για να επαληθεύσει τους ισχυρισμούς του.   Ο 49χρονος κρατείται, ενώ την υπόθεση ανέλαβε το Τμήμα Εγκλημάτων Κατά Ζωής της Ασφάλειας Θεσσαλονίκης.   Με πληροφορίες από ΑΠΕ-ΜΠΕ" " Γυναικοκτονία στη Θεσσαλονίκη: 49χρονος δολοφόνησε τη σύζυγό του και παραδόθηκε στην αστυνομία" "2022-01-08 17:33:05.818805"
"Νέα στοιχεία έρχονται στο «φως» στην υπόθεση της στυγερής δολοφονίας μίας 48χρονης από τον 49χρονο σύζυγό της, στην Πολίχνη, Θεσσαλονίκης. Πρόκειται για την 14η γυναικοκτονία στη χώρα φέτος .   Ο δράστης, ο οποίος και ομολόγησε στις Αρχές το έγκλημα, φέρεται να σκότωσε με οκτώ μαχαιριές τη 48χρονη σύζυγό του, το βράδυ της Κυριακής.   Στη συνέχεια μετέβη στο Αστυνομικό Τμήμα του Λευκού Πύργου και παραδόθηκε, λέγοντας, σύμφωνα με το Mega: «Παιδιά, σκότωσα τη γυναίκα μου».   Τη μαχαίρωσε στον θώρακα και τα πόδια   Η γυναίκα βρέθηκε νεκρή μέσα στην κρεβατοκάμαρα του σπιτιού τους, στην Πολίχνη, ενώ έφερε τραύματα στον θώρακα και τα πόδια. Ερευνώντας το σπίτι, αστυνομικοί εντόπισαν ένα κυνηγετικό μαχαίρι που εκτιμάται ότι ήταν το φονικό όπλο.   Υποστήριξε ότι τον απατούσε   Ο 49χρονος δολοφόνος, με καταγωγή από την Αρμενία (όπως και το θύμα), στην προανακριτική του απολογία φέρεται να ισχυρίστηκε ότι προέβη στο στυγερό έγκλημα «επειδή η γυναίκα του τον απατούσε». Γύρω στις 9.30 το βράδυ της Κυριακής, ο καθ' ομολογίαν δράστης μετέβη στο ΑΤ Λευκού Πύργου, όπου αποκάλυψε ότι είχε σκοτώσει την σύζυγό του.   Το άψυχο σώμα της βρέθηκε λίγο αργότερα από πλήρωμα περιπολικού, που μετέβη στην οικία του για να επαληθεύσει τους ισχυρισμούς του, ενώ άμεσα κλήθηκαν στο σημείο αστυνομικοί της Υποδιεύθυνσης Εγκληματολογικών Ερευνών Βορείου Ελλάδος για εξερεύνηση του χώρου.   Σε βάρος του σχηματίστηκε δικογραφία από το Τμήμα Εγκλημάτων κατά Ζωής της Ασφάλειας Θεσσαλονίκης για ανθρωποκτονία εκ προθέσεως, με την οποία οδηγείται στον εισαγγελέα.     " " Γυναικοκτονία στη Θεσσαλονίκη: Τι ισχυρίστηκε ο δολοφόνος όταν παραδόθηκε στους αστυνομικούς" "2022-01-08 17:33:05.818805"
"Νέες πληροφορίες και μία σκληρή μαρτυρία για την γυναικοκτονία στην Ιεράπετρα ήρθαν στο φως μετά το στυγερό έγκλημα σε ξενοδοχείο της περιοχής, με δράστη έναν 54χρονο άνδρα και θύμα την 48χρονη εν διαστάσει σύζυγό του.   Το ζευγάρι είχε χωρίσει εδώ και μήνες και η γυναίκα διέμενε αλλού. Ο δράστης την είχε ακολουθήσει ως το ξενοδοχείο που η γυναίκα είχε επαγγελματικό ραντεβού. Μαρτυρίες γνωστών του δράστη που επικαλείται το Zarpanews.gr αναφέρουν πως ο 54χρονος είχε προαναγγείλει τη δολοφονία εδώ και καιρό, έχοντας διαφορές με τη 48χρονη, λέγοντας στον κύκλο του πως θα τη σκότωνε, «χωρίς κανείς να πιστέψει ότι σοβαρολογούσε.»   Το έγκλημα έγινε νωρίς το πρωί και η διευθύντρια του ξενοδοχείου μετέφερε με συγκλονιστικές λεπτομέρειες όσα διαδραματίστηκαν μπροστά στα μάτια της ηλικιωμένης μητέρας της. «Είχε κλείσει προκειμένου να συζητήσει για συνεργασία την επόμενη σεζόν. Έφυγε από το σπίτι της λίγο μετά τις 7:30 και είπε ότι ο σύζυγός της την παρακολουθούσε» δήλωσε στην εφημερίδα Πρώτο Θέμα.         «Τη στιγμή που μπήκε μέσα στην ρεσεψιόν του ξενοδοχείου, όρμησε πάνω της με ένα μαχαίρι και άρχισε να κυνηγάει. Η γυναίκα φώναζε και στο σημείο της πισίνας τελικά κατάφερε την ακινητοποίησε και άρχισε να της καρφώνει το μαχαίρι στο σώμα. Σωριάστηκε κάτω και λίγα λεπτά αργότερα άφησε την τελευταία της αναπνοή. Η μητέρα μου, η οποία είδε το σκηνικό πήγε να καλέσει την αστυνομία και τότε ο δράστης φεύγοντας της είπε ""είχαμε προηγούμενα"". Το πτώμα της άτυχης γυναίκας είναι ακόμα εδώ».   Σύμφωνα με τοπικά μέσα, ο άνδρας επιτέθηκε με σφοδρότητα στη γυναίκα, ρίχνοντας την κάτω αρχικά με μια μοτοσικλέτα. Στη συνέχεια με πολλαπλές μαχαιριές την τραυμάτισε θανάσιμα.     Εδώ και ώρα ώρα ο δράστης βρίσκεται κοντά σε γκρεμό και απειλεί να αυτοκτονήσει ενώ αστυνομικοί επιχειρούν να τον μεταπείσουν και να τον συλλάβουν.  Το ζευγάρι ήταν χωρισμένο και μαζί είχαν αποκτήσει τέσσερα παιδιά. Το μεγαλύτερο παιδί τους είναι 25 ετών.        " " Γυναικοκτονία στην Ιεράπετρα: «Έλεγε πως θα την σκοτώσει και δεν τον πίστευαν» - Οι πρώτες μαρτυρίες" "2022-01-08 17:33:05.818805"
"Αντιδράσεις έχουν προκαλέσει οι εμπρηστικές δηλώσεις του Μητροπολίτη Σερβίων και Κοζάνης, Παύλου, που χαρακτήρισε τον όρο «γυναικοκτονία» ως εμπαιγμό προς τις γυναίκες.    Στο κήρυγμά του αναφέρθηκε, συγκεκριμένα, στις 13 γυναικοκτονίες που έχουν γίνει μέσα στο 2021, στη χώρα μας, σημειώνοντας χαρακτηριστικά: «Φτιάξαμε έναν καινούριο όρο εμείς οι Έλληνες για τις γυναίκες, για να τις εμπαίζουν και αυτές το πιστεύουν. Γυναικοκτονία, λέει. Πού να ακουστεί στον νομικό ποινικό κόσμο ανά την οικουμένη και να γελάσει ή μάλλον να καγχάσει. Γυναίκα δεν είσαι άνθρωπος; Είσαι άνθρωπος, εικόνα του Θεού. Αφού δεν είσαι άνθρωπος τι είσαι;».   Σε άλλο σημείο, ο Μητροπολίτης Σερβίων και Κοζάνης, Παύλος, μίλησε για την μητρότητα, την οποία χαρακτήρισε μαζί με την συζυγία ως «το μεγαλύτερο κόσμημα στις γυναίκες», ενώ αναφέρθηκε επίσης στις γυναίκες, τις οποίες κάλεσε εμμέσως πλην σαφώς να κρατούν το στόμα τους κλειστό, όπως στα παλαιότερα χρόνια.    «Μου λένε γυναίκες πως, σεβασμιότατε, οι άντρες μας πολλές φορές μας ταπεινώνουν. Στο χέρι σας είναι να μεταδώσετε, να μεταγγίσετε αυτό που είστε. Έλεγαν οι μανάδες μας, ακούστε παιδιά μου, εμείς οι γυναίκες ό,τι θέλουμε κάνουμε, αρκεί σε κάποια στιγμή να έχουμε το στόμα μας κλειστό και μετά θα γίνει αυτό που εμείς θέλουμε. Έχει δύναμη η γυναίκα, γιατί έχει αισθήματα που δεν έχει ο άνδρας», σημείωσε.   Επίσης αναφέρθηκε στην αύξηση διαζυγίων που σήμερα «φτάνουν στο 50%», φέρνοντας ως παράδειγμα έναν απόφοιτο του ΤΕΙ Κοζάνης, ο οποίος τον επισκέπτεται συχνά και, σύμφωνα με τον ίδιο, πρόσφατα τού ανέφερε ότι «""Η μάνα μου πάτερ σηκώθηκε και έφυγε από το σπίτι μου γιατί ο πατέρας μου έκανε μια παρατυπία"". Και πού πάει, τον ρώτησα 60-κάτι χρονών γυναίκα; Στη Θεσσαλονίκη για να γραφτεί σε μια σχολή. Εκεί φτάσαμε, και δε λέει το παιδί μου, το σπλάχνο μου!».   Δείτε τα αποσπάσματα από το 2:50:00 και μετά:  " " Προκαλεί ο Μητροπολίτης Σερβίων και Κοζάνης: Δεν υπάρχει γυναικοκτονία- Γυναίκα δεν είσαι άνθρωπος;" "2022-01-08 17:33:05.818805"
"Στα χέρια της αστυνομίας βρίσκεται ο 30χρονος που ξυλοκόπησε μέχρι θανάτου την σύζυγό του στην Αλεξανδρούπολη.   Ο 30χρονος εντοπίστηκε από αστυνομικούς και συνελήφθη το μεσημέρι στην Αλεξανδρούπολη. Οδηγείται στην Ασφάλεια όπου αναμένεται να καταθέσει και να απαντήσει σε όλα όσα του καταλογίζουν στενοί συγγενείς της άτυχης κοπέλας.    Οι πληροφορίες αναφέρουν ότι η νεαρή γυναίκα είχε μεταφερθεί την Κυριακή από τον σύζυγό της στο Τμήμα Επειγόντων Περιστατικών, και ο ίδιος είχε ισχυριστεί μιλώντας στους γιατρούς, πως τα τραύματα του θύματός του οφείλονταν σε «πτώση από σκάλα». Σύμφωνα με την ΕΡΤ1, οι συγγενείς της υποστήριξαν, ότι όταν συνέβη το περιστατικό στις 5 Δεκεμβρίου, η 29χρονη έμεινε για 2 με 3 ώρες στο σπίτι και οι δικοί της άνθρωποι προσπαθούσαν να την συνεφέρουν, αλλά δεν τα κατάφεραν.   Οι γιατροί, όταν μεταφέρθηκε η 29χρονη στο νοσοκομείο, διαπίστωσαν ότι η 29χρονη έφερε ρήξη ήπατος και σπλήνας και λόγω της σοβαρότητας των τραυμάτων υπεβλήθη συνολικά σε τέσσερα χειρουργεία και νοσηλεύτηκε στη Μονάδα Εντατικής Θεραπείας Covid, καθώς νοσούσε και από κορωνοϊό. Κατά τη διάρκεια της νοσηλείας της, οι γονείς της γυναίκας προχώρησαν σε καταγγελία για πρόκληση σωματικών βλαβών από τον σύζυγό της.   Το βράδυ της Πέμπτης, η 29χρονη άφησε την τελευταία της πνοή. Για τα αίτια του θανάτου, αλλά και του τραυματισμού της θα διενεργηθεί νεκροψία νεκροτομή." " Γυναικοκτονία στην Αλεξανδρούπολη: Συνελήφθη ο 30χρονος που ξυλοκόπησε μέχρι θανάτου την σύζυγό του" "2022-01-08 17:33:05.818805"
"Δεκάδες άνθρωποι ανταποκρίθηκαν στο κάλεσμα της «Πρωτοβουλίας κατά των Γυναικοκτονιών» και συγκεντρώθηκαν μπροστά στη Βουλή, προκειμένου να δηλώσουν την ανάγκη για άμεση λήψη μέτρων ώστε να αντιμετωπιστεί το φαινόμενο.    Παρούσες στη συγκέντρωση ήταν η μητέρα της Γαρυφαλλιάς, θύμα γυναικοκτονίας στη Φολέγανδρο το περασμένο καλοκαίρι, όπως και η μητέρα της Ερατούς, θύμα γυναικοκτονίας στη Λέσβο το 2019. Επιστολή υποστήριξης έστειλαν οι γονείς της Ελένης Τοπαλούδη, η οποία δολοφονήθηκε στη Ρόδο το 2018.    Σε δηλώσεις της μπροστά από τη Βουλή, η μητέρα της Γαρυφαλλιάς ζήτησε «Να αλλάξει ο νόμος, τα ισόβια να γίνουν ισόβια και να αναγνωριστεί ο όρος γυναικοκτονία».      Μέχρι σήμερα, φέτος στην Ελλάδα έχουν καταγραφεί 17 γυναικοκτονίες. Οι ηθοποιοί Λουκία Πιστιόλα και Λεωνίδας Κακούρης, που συμμετείχαν στη συγκέντρωση, ανέγνωσαν τα ονόματα των θυμάτων και οι συνθήκες της δολοφονίας κάθε μίας από αυτές τις γυναίκες.       Η «Πρωτοβουλία κατά των Γυναικοκτονιών» απαρτίζεται από 18 γυναικείες και φεμινιστικές συλλογικότητες. «Όχι άλλη Γαρυφαλλιά, όχι άλλοι νταήδες», «Πες το με το όνομά του. Είναι γυναικοκτονία! Καμία λιγότερη», ήταν μερικά από τα συνθήματα στα πανό που σήκωσαν οι συγκεντρωμένοι.       Κατά τη διάρκεια της συγκέντρωσης στάθηκαν μπροστά στη Βουλή νέοι με πλακάτ πάνω στα οποία ήταν γραμμένοι οι αριθμοί 1 έως 17 και λίγες κουβέντες για κάθε θύμα που δολοφονήθηκε φέτος από σύντροφο ή συγγενικό πρόσωπο.   «16+1 γυναίκες δεν είναι πια μαζί μας, γιατί η κοινωνία εκπαιδεύει αγόρια νταήδες και κορίτσια θύματα, προσφερόμενους δολοφόνους και δολοφονημένες του αύριο, που εθίζονται από νωρίς στα αχαλίνωτα ένστικτα έμφυλης βίας, με τη συνεχή, σεξιστική προβολή του εγκλήματος και πληθώρας τηλεσκουπιδιών, υποτιθέμενων παιχνιδιών διασκέδασης», ανέφερε μεταξύ άλλων το κείμενο της Πρωτοβουλίας, απευθύνοντας το κάλεσμα για τη συγκέντρωση.        " "  «Πες το με το όνομά του»- Συγκέντρωση για τις γυναικοκτονίες μπροστά στη Βουλή" "2022-01-08 17:33:05.818805"
"Προφυλακιστέος κρίθηκε, μετά την απολογία του στον 6ο Τακτικό Ανακριτή Θεσσαλονίκης, ο 49χρονος που κατηγορείται ότι επιτέθηκε θανάσιμα με πολλαπλές μαχαιριές σε βάρος της 48χρονης σύζυγό του και στη συνέχεια παραδόθηκε στην Αστυνομία, ομολογώντας τη στυγερή του πράξη.   Κατά την ολιγόλεπτη απολογία του φέρεται να επανέλαβε όσα είχε πει προανακριτικά, ότι δηλαδή πίστευε πως η σύζυγός του τον απατούσε. Ωστόσο, ο ίδιος πρόσθεσε πως εκείνη την ώρα δεν ήξερε τι έκανε.   Πληροφορίες αναφέρουν ότι ο 49χρονος, λόγω και του ιστορικού νοσηλείας σε ψυχιατρικές δομές, υποβλήθηκε μετά τη σύλληψή του σε ψυχιατρική εξέταση, από την οποία όμως δεν προέκυψε να έχει το ακαταλόγιστο.   Εις βάρος του είχε ασκηθεί ποινική δίωξη για ανθρωποκτονία με δόλο σε ήρεμη ψυχική κατάσταση, παράνομη οπλοφορία και οπλοχρησία.   Με πληροφορίες από ΑΠΕ-ΜΠΕ" " Γυναικοκτονία στη Θεσσαλονίκη: Προφυλακιστέος ο 49χρονος που σκότωσε τη σύζυγό του" "2022-01-08 17:33:05.818805"
"Έντονη ανησυχία για τον συνεχώς αυξανόμενο αριθμό γυναικοκτονιών- 13 από την αρχή του έτους- εκφράζει η Επιτροπή Φύλου και Ισότητας της Παιδαγωγικής Σχολής του ΑΠΘ.   Η Επιτροπή, μεταξύ άλλων, ζητά την εισαγωγή του εγκλήματος της γυναικοκτονίας ως διακριτού αδικήματος στον νέο Ποινικό Κώδικα, την ενίσχυση των τμημάτων εξάλειψης ενδοοικογενειακής βίας της αστυνομίας, αλλά και την αύξηση των δομών καταπολέμησης της βίας κατά των γυναικών.    Παρά την αυξανόμενη φονική έμφυλη βία, υπάρχει ακόμα αμφισβήτηση της εγκυρότητας του όρου «γυναικοκτονία» από τον κυρίαρχο λόγο, επισημαίνει η Επιτροπή.    «Ανθρωποκτονία μπορεί να συμβεί σε πολλές περιπτώσεις εγκληματικών ενεργειών, π.χ. στο πλαίσιο μιας ληστείας. Στις γυναικοκτονίες, το φύλο του θύματος είναι το κυρίαρχο κριτήριο στην επιτέλεση της ανθρωποκτονίας, η οποία λειτουργεί συνήθως ως τιμωρητική πράξη», τονίζει.    Πρόκειται για εγκλήματα που διαπράττονται στην πλειοψηφία τους από άντρες του οικείου περιβάλλοντος και αποτελούν, συνήθως, την κατάληξη μιας σειράς βίαιων συντροφικών σχέσεων και έντονης οικογενειακής βίας, στο πλαίσιο βαθιά εμπεδωμένων πατριαρχικών σχέσεων εξουσίας και ανδροκρατικών αντιλήψεων, τονίζει η Επιτροπή σε ανακοίνωσή της.    Πέρα από την αποδοχή του όρου της γυναικοκτονίας ευρύτερα στο δημόσιο λόγο, πρέπει και σε νομικό επίπεδο να κατονομάσουμε σωστά αυτή την εγκληματική πράξη ώστε να δημιουργηθεί σχετικός νομικός μηχανισμός για τη θεσμική προστασία των γυναικών, τονίζει η Επιτροπή.    Για την αντιμετώπιση των γυναικοκτονιών η Επιτροπή ζητά:   - Την εισαγωγή του εγκλήματος της γυναικοκτονίας ως διακριτού αδικήματος στον νέο Ποινικό Κώδικα.   Αυτό, σύμφωνα με την επιτροπή, θα καταδείξει την έμφυλη διάσταση του φαινομένου, αναδεικνύοντας το σεξιστικό κίνητρο της πράξης. Επιπρόσθετα, θα συμβάλλει στην επίγνωση της πραγματικότητας του φαινομένου και στην αντιμετώπισή του -τόσο σε κοινωνικό όσο και σε νομικό επίπεδο.    Θα βοηθήσει σε μεγάλο βαθμό στην ευαισθητοποίηση της κοινωνίας, στη συλλογή και καταγραφή των δεδομένων, θα συμβάλει στην αποτελεσματικότητα των κρατικών αρχών, αφού θα υπάρχει πλέον ένα ξεκάθαρο πλαίσιο τυποποίησης, ενώ θα τεθούν τα κριτήρια για το χαρακτηρισμό του εγκλήματος από τις δικαστικές αρχές.   - Την εκπαίδευση/επιμόρφωση των εκπαιδευτικών σε θέματα φύλου γενικά και ειδικότερα σε θέματα έμφυλων ταυτοτήτων.   - Τη συστηματική επιμόρφωση όλων των εμπλεκόμενων φορέων στην αντιμετώπιση περιστατικών έμφυλης βίας.   - Την ενίσχυση των τμημάτων εξάλειψης της ενδοοικογενειακής βίας της αστυνομίας και την κατάλληλη στελέχωσή τους.   - Την αύξηση των δομών καταπολέμησης της βίας κατά των γυναικών και γενικότερα την ενίσχυση των υπηρεσιών ψυχοκοινωνικής στήριξης των επιζωσών έμφυλης βίας.   - Την υλοποίηση δράσεων ενημέρωσης και ευαισθητοποίησης του κοινού σχετικά με το φαινόμενο της έμφυλης βίας.   Με πληροφορίες από ΑΠΕ     " " ΑΠΘ- Επιτροπή Φύλου & Ισότητας: Να γίνει η γυναικοκτονία διακριτό αδίκημα στον Ποινικό Κώδικα" "2022-01-08 17:33:05.818805"
"Τις συνθήκες κάτω από τις οποίες σκότωσε την 36χρονη σύζυγό του, στην περιοχή Βλαχιώτη της Λακωνίας, φέρεται να περιέγραψε στους αστυνομικούς ο 40χρονος συλληφθείς.   Σύμφωνα με την αστυνομία, ο 40χρονος τηλεφώνησε στο ΑΤ Ευρώτα και ενημέρωσε τους αστυνομικούς ότι έπειτα από διαπληκτισμό που είχε με τη σύζυγό του την έπνιξε με τα χέρια του.   Ο 46χρονος και η 36χρονη διέμεναν εδώ και αρκετά χρόνια στην περιοχή του Βλαχιώτη, είχαν αποκτήσει δύο παιδιά και απασχολούνταν ως εργάτες γης, ενώ δεν είχαν απασχολήσει ποτέ τις αστυνομικές Αρχές.   Σύμφωνα με πληροφορίες του protothema.gr, οι δύο τους καυγάδισαν έντονα ενώ τα δύο παιδιά τους κοιμούνταν στο διπλανό δωμάτιο. Σύμφωνα με τους πρώτους ισχυρισμούς του, ο καθ'ομολογίαν συζυγοκτόνος είπε πως η 36χρονη ήθελε να τον εγκαταλείψει.    «Τσαντίστηκα όταν με έβρισε, την έπιασα από τον λαιμό και την έπνιξα. Θα μου πει εμένα για τη μάνα μου και να με βρίσει; Εκεί θόλωσα και την έπνιξα» φέρεται να ομολόγησε στους αστυνομικούς ο ίδιος, σύμφωνα με το iefimerida.gr. Ο 40χρονος στραγγάλισε την 36χρονη και τηλεφώνησε στην αστυνομία αναφέροντας «μάλλον έπνιξα τη γυναίκα μου». Ο ίδιος, μάλιστα, αρχικά είχε φύγει από το σπίτι, πιθανότατα με στόχο να εξαφανιστεί, όμως αργότερα προφανώς το μετάνιωσε και ειδοποίησε τις αρχές.   Την προανάκριση για την υπόθεση διενεργεί το Τμήμα Ασφαλείας Σπάρτης. Πρόκειται για την 15η γυναίκα που δολοφονείται από τον σύζυγό της εντός του 2021.    Η ανακοίνωση της Αστυνομίας   «Συνελήφθη, πρώτες πρωινές ώρες σήμερα, Δευτέρα 6 Δεκεμβρίου 2021, σε τοπική κοινότητα του Δήμου Σπάρτης Λακωνίας, από αστυνομικούς του Αστυνομικού Τμήματος Ευρώτα, 40χρονος, κατηγορούμενος για ανθρωποκτονία σε βάρος της 36χρονης συζύγου του. Προηγήθηκε τηλεφωνική κλήση του 40χρονου στο ανωτέρω Αστυνομικό Τμήμα, κατά την οποία ενημέρωσε ότι μετά από διαπληκτισμό που είχε με τη σύζυγό του, την έπνιξε με τα χέρια του. Αστυνομικοί μετέβησαν στην οικία τους, όπου η 36χρονη βρέθηκε χωρίς τις αισθήσεις της, μεταφέρθηκε στο Κέντρο Υγείας Βλαχιώτη και διαπιστώθηκε ο θάνατός της. Προανάκριση διενεργεί το Τμήμα Ασφαλείας Σπάρτης»" " Γυναικοκτονία στη Λακωνία: Ο καυγάς πριν το έγκλημα - «Ελάτε, μάλλον έπνιξα τη γυναίκα μου»" "2022-01-08 17:33:05.818805"
"Νέα γυναικοκτονία σημειώθηκε το μεσημέρι της Τετάρτης, στη Ρόδο, όταν ένας 40χρονος δολοφόνησε εν ψυχρώ μια 32χρονη εκπαιδευτικό στη μέση του δρόμου.   Το περιστατικό συνέβη στην οδό Μόσχας στο Ροδίνι, όπου ο 40χρονος είχε στήσει καρτέρι στην νεαρή γυναίκα, με την οποία φέρεται να είχαν χωρίσει πρόσφατα, και την πυροβόλησε με κυνηγετική καραμπίνα. Ο δράστης αυτοκτόνησε με το ίδιο όπλο λίγα λεπτά αργότερα.   Σύμφωνα με πληροφορίες της Ροδιακής, ο άντρας πυροβόλησε δύο φορές, σκοτώνοντας την 32χρονη, η οποία εκείνη την ώρα επιχειρούσε να βγει από το αυτοκίνητό της.      Κάτοικοι της περιοχής ανέφεραν ότι η 32χρονη διέμενε σε παράλληλο δρόμο και είχε σταθμεύσει το αυτοκίνητο στην οδό Μόσχας.   Από τις πρώτες μαρτυρίες προκύπτει ότι ο πρώην σύντροφός της περίμενε λίγα μέτρα μακριά από το σταθμευμένο όχημα της 32χρονης, μέσα σε ενοικιαζόμενο αυτοκίνητο, και όταν εκείνη πλησίασε, ενώ προσπαθούσε να μπει στο όχημα, την πυροβόλησε δυο φορές.      Η αστυνομία εξαπέλυσε ανθρωποκυνηγητό για τον εντοπισμό του δράστη, ωστόσο λίγο αργότερα, ειδοποιήθηκαν για πυροβολισμό σε σπίτι, που βρίσκεται κοντά στον συνοικισμό Θεοτόκος.   Εκεί διαπιστώθηκε ότι ένα άτομο ηλικίας 40 ετών είχε αυτοπυροβοληθεί εντός του σπιτιού του και επρόκειτο για τον δράστη.   Σύμφωνα με την Ροδιακή, στο διαμέρισμά του, βρέθηκε σημείωμα, όπου ο 40χρονος έγραφε ότι «δεν μπορεί να ζει χωρίς εκείνη».   " " Γυναικοκτονία στη Ρόδο: Αυτοκτόνησε ο δράστης- Το σημείωμα για την 32χρονη εκπαιδευτικό" "2022-01-08 17:33:05.818805"
"Συνολικά 23 μαχαιριές κατάφερε ο 49χρονος στη 48χρονη σύζυγό του, όπως προέκυψε από τα ευρήματα της ιατροδικαστικής εξέτασης στη σορό της γυναίκας, η οποία βρέθηκε κατακρεουργημένη μέσα στην κρεβατοκάμαρα του διαμερίσματός τους, στην Πολίχνη Θεσσαλονίκης.   Σύμφωνα με την νεκροψία- νεκροτομή, οι μαχαιριές εντοπίζονται στον θώρακα, την κοιλιά και τα άκρα. Αρχικά, αστυνομικές πηγές έκαναν λόγο για οκτώ μαχαιριές.   Ο 49χρονος, με καταγωγή από την Αρμενία, μετήχθη νωρίτερα ενώπιον της εισαγγελέως ποινικής δίωξης, που τού απήγγειλε κατηγορίες για ανθρωποκτονία με δόλο σε ήρεμη ψυχική κατάσταση, παράνομη οπλοφορία και οπλοχρησία, ενώ τον παρέπεμψε να απολογηθεί στον 6ο τακτικό ανακριτή Θεσσαλονίκης, από τον οποίο αναμένεται να πάρει προθεσμία.   Σύμφωνα με όσα έγιναν γνωστά, ο κατηγορούμενος ως δράστης απολογήθηκε προανακριτικά ότι προέβη στο στυγερό έγκλημα επειδή πίστευε ότι η γυναίκα του τον απατούσε. Κατά πληροφορίες δε, ο ίδιος έχει ιστορικό νοσηλείας σε ψυχιατρικές δομές.   Τη δολοφονία αποκάλυψε ο 49χρονος, όταν γύρω στις 21:30 το βράδυ της Κυριακής μετέβη στο Αστυνομικού Τμήμα του Λευκού Πύργου, όπου και παραδόθηκε στις Αρχές. Τη σορό της 48χρονης συζύγου του (με την οποία έχουν έναν 20χρονο γιο) εντόπισε λίγο αργότερα πλήρωμα περιπολικού, που μετέβη στην οικία τους. Άμεσα κλήθηκαν στο σημείο αστυνομικοί της Υποδιεύθυνσης Εγκληματολογικών Ερευνών Βορείου Ελλάδος για εξερεύνηση του χώρου, οι οποίοι εντόπισαν ένα κυνηγετικό μαχαίρι, που φέρεται να είναι το μέσο τέλεσης της ανθρωποκτονίας.   Με πληροφορίες από ΑΠΕ-ΜΠΕ" " Γυναικοκτονία στη Θεσσαλονίκη: Ο δράστης είχε ιστορικό νοσηλείας σε ψυχιατρικές δομές - Το ιατροδικαστικό πόρισμα" "2022-01-08 17:33:05.818805"
"Ανατροπή στην υπόθεση δολοφονίας της 55χρονης σε ζαχαροπλαστείο στη Νέα Μάδυτο Θεσσαλονίκης, καθώς σύμφωνα με το Mega και τον Βασίλη Λαμπρόπουλο, δράστης της δολοφονίας είναι ο εν διαστάσει σύζυγός της.   Οι αρχικές πληροφορίες, που τελικά δεν επιβεβαιώθηκαν, υποστήριζαν ότι πίσω από τη δολοφονία βρισκόταν μια γυναίκα και συγκεκριμένα η μητέρα του πρώην συζύγου της. Τελικά,  όπως μεταδίδει το in.gr, η 55χρονη δολοφονήθηκε από τον εν διαστάσει σύζυγό της.   Οι πληροφορίες αναφέρουν ότι ο άνδρας φορούσε παλτό και άλλα ρούχα με αποτέλεσμα να παραπλανήσει τους μάρτυρες και να θεωρήσουν ότι είναι γυναίκα. Ο δράστης, που διέμενε στα Τρίκαλα, φέρεται να έχει συλληφθεί.   Αυτή είναι η 17η γυναικοκτονία στη χώρα μας." " Θεσσαλονίκη: «Ο εν διαστάσει σύζυγος της και όχι η πεθερά δολοφόνησε την 55χρονη στο ζαχαροπλαστείο»" "2022-01-08 17:33:05.818805"
"Ομολόγησε ο εν διαστάσει σύζυγος της 55χρονης, που τραυματίστηκε θανάσιμα από πυροβολισμούς σε ζαχαροπλαστείο στη Νέα Μάδυτο Θεσσαλονίκης.    Ο 56χρονος συνελήφθη σήμερα και ομολόγησε το έγκλημά του, σύμφωνα με ανακοίνωση της Ελληνικής Αστυνομίας.    Οι πρώτες πληροφορίες ανέφεραν ότι η άτυχη 55χρονη πυροβολήθηκε με κυνηγετικό όπλο από άλλη γυναίκα. Εξάλλου, αυτό ανέφερε και η πρώτη ανακοίνωση για το συμβάν, που εξέδωσε χθες η ΕΛ.ΑΣ. Όμως, σήμερα υπήρξε ανατροπή και αποκαλύφθηκε ότι επρόκειτο για νέα γυναικοκτονία.    Όπως προέκυψε από την αστυνομική έρευνα, ο 56χρονος ήταν τελικά εκείνος που μπήκε στο κατάστημα, φορώντας μακρύ πανωφόρι και κουκούλα, και πυροβόλησε την εν διαστάσει σύζυγό του με κυνηγετική καραμπίνα. Η 55χρονη μεταφέρθηκε αρχικά στο τοπικό Κέντρο Υγείας και στη συνέχεια στο «Ιπποκράτειο» νοσοκομείο, όπου διαπιστώθηκε ο θάνατός της.     Ο δράστης εντοπίστηκε σήμερα το μεσημέρι σε οικισμό στην ευρύτερη περιοχή των Διαβατών, ενώ υπέδειξε σημείο σε αγροτική περιοχή του Καλοχωρίου όπου είχε κρύψει το όπλο.    Η ανακοίνωση της ΕΛ.ΑΣ.   Οι άμεσες ενέργειες αστυνομικών του Τμήματος Εγκλημάτων κατά Ζωής και Προσωπικής Ελευθερίας της Διεύθυνσης Ασφάλειας Θεσσαλονίκης σε συνεργασία με αστυνομικούς του Τμήματος Εγκλημάτων κατά Ιδιοκτησίας και του Τμήματος Πρόληψης - Καταστολής της Εγκληματικότητας, οδήγησαν στην εξιχνίαση ανθρωποκτονίας σε βάρος 55χρονης ημεδαπής, που έλαβε χώρα πρωινές ώρες χθες (14-12-2021), στην περιοχή της Νέας Μαδύτου.   Ταυτοποιήθηκε ως δράστης και συνελήφθη ο 56χρονος ημεδαπός εν διαστάσει σύζυγός του θύματος, ο οποίος και ομολόγησε την πράξη του.   Εντοπίστηκε μεσημβρινές ώρες σήμερα (14-12-2021) σε οικισμό στην ευρύτερη περιοχή των Διαβατών, ενώ υπέδειξε σημείο σε αγροτική περιοχή του Καλοχωρίου, όπου είχε κρύψει επιμελώς το μέσο τέλεσης του εγκλήματος.   Όπως προέκυψε από την αστυνομική έρευνα, ο δράστης, καλυμμένος με μακρύ πανωφόρι και κουκούλα, εισήλθε σε κατάστημα υγειονομικού ενδιαφέροντος της Νέας Μαδύτου και με χρήση κυνηγετικής καραμπίνας, τραυμάτισε την 55χρονη γυναίκα, η οποία μεταφέρθηκε αρχικά στο τοπικό Κέντρο Υγείας και στη συνέχεια σε Νοσοκομείο της πόλης, όπου διαπιστώθηκε ο θάνατός της.   Ο συλληφθείς θα οδηγηθεί στον αρμόδιο Εισαγγελέα. " " Θεσσαλονίκη: Ο εν διαστάσει σύζυγος ομολόγησε τη δολοφονία της 55χρονης- Η ανακοίνωση της ΕΛ.ΑΣ." "2022-01-08 17:33:05.818805"
"Στον εισαγγελέα ποινικής δίωξης Θεσσαλονίκης οδηγήθηκε σήμερα ο 39χρονος αλλοδαπός, ο οποίος το πρωί του Σαββάτου επιτέθηκε και τραυμάτισε με αιχμηρό αντικείμενο την 38χρονη μητέρα του παιδιού τους, αφού προηγουμένως αποπειράθηκε να τη βιάσει.   Ο εισαγγελέας άσκησε σε βάρος του 39χρονου ποινική δίωξη για απόπειρα ανθρωποκτονίας, απόπειρα βιασμού, πρόκληση επικίνδυνης σωματικής βλάβης, βία κατά υπαλλήλων, απειλή, οπλοφορία και οπλοχρησία και τον παρέπεμψε στον ανακριτή, από τον οποίο πήρε προθεσμία για να απολογηθεί την Τρίτη. Έως τότε παραμένει υπό κράτηση.   Το πρωί της Κυριακής, ο Μπάμπης Χαβενετίδης, ένας από τους αστυνομικούς που έσπευσαν πρώτοι στο σημείο, ανταποκρινόμενοι σε κλήση ενδοοικογενειακής βίας, περιέγραψε στην ΕΡΤ τι συνάντησαν και πώς κατάφεραν να αποτρέψουν άλλη μία γυναικοκτονία.    «Χτυπούσαμε και καλούσαμε να βγει έξω το ζευγάρι το οποίο διαπιστώσαμε ότι μάλωνε όμως μας προέτρεπαν να φύγουμε τόσο ο δράστης όσο η παθούσα η οποία από ότι μάθαμε είχε το μαχαίρι στο λαιμό. Ο δράστης έλεγε ότι δεν επιθυμεί τη συνδρομή μας, αλλά μόνο τη συνδρομή του ΕΚΑΒ το οποίο ήταν στο σημείο. Παρόλα αυτά εμείς αντιληφθήκαμε τη σοβαρότητα του περιστατικού κι ότι δεν έπρεπε να φύγουμε και συνεχίσαμε να τους καλούμε να βγουν έξω. Ο δράστης έλεγε ότι πρέπει να φύγουμε κι ότι θα μας σκοτώσει όλους. Επίσης, μας είπε ότι δεν έχει και έγγραφα παραμονής στη χώρα». Όπως είπε ο κ. Χαβενετίδης «εκείνη τη στιγμή που ακούγαμε τον δράστη να λέει να αποχωρήσουμε ακούσαμε και κάποια κλάματα παιδιού κι εκεί καταλάβαμε τη σοβαρότητα του περιστατικού κι ενημερώσαμε το κέντρο της Άμεσης Δράσης να έρθουν κι άλλοι σταθμοί όπως και ήρθαν κι αποφασίσαμε να εισέλθουμε εντός της οικίας όταν ακούσαμε και τη γυναίκα να ουρλιάζει».  «Σπάσαμε την πόρτα γιατί είχαμε απειλή ζωής» παραδέχεται ο αστυνομικός, συμπληρώνοντας πως απειλήθηκαν και οι ίδιοι, χωρίς ευτυχώς τραυματισμό, από τον δράστη.   «Ο δράστης μάλλον είχε αντιληφθεί ότι εμείς δεν θα κάνουμε πίσω, όπως κι έγινε, κι όταν εισήλθαμε στο διαμέρισμα ο  ήταν πάνω από το θύμα και το χτυπούσε με το μαχαίρι στο λαιμό. Ήταν και ένα ανήλικο παιδί δίπλα. Τον καλέσαμε να παραδοθεί. Από εκεί και πέρα άφησε τη γυναίκα, ξεκίνησε να αυτοτραυματίζεται και προβήκαμε στην ακινητοποίησή του με τον ίδιο να αντιστέκεται σθεναρά ενώ προέταξε και μαχαίρι»." " Θεσσαλονίκη: Ποινική δίωξη για απόπειρα ανθρωποκτονίας στον 39χρονο - «Σπάσαμε την πόρτα ακούγοντας τη γυναίκα να ουρλιάζει»" "2022-01-08 17:33:05.818805"
"Στη Βουλή έφτασε η συζήτηση που έχει ανοίξει για το revenge porn, μετά τις αποκαλύψεις για τον Στάθη Παναγιωτόπουλο.    Ο Ευκλείδης Τσακαλώτος έκανε παρέμβαση κατά τη διάρκεια της πρώτης ημέρας της συζήτησης για τον προϋπολογισμό, για να αναφερθεί στο revenge porn- τονίζοντας ότι πρόκειται για κακοποίηση των γυναικών- αλλά και στις γυναικοκτονίες που διαπράττονται στην Ελλάδα.    «Το σοβαρό κοινωνικό ζήτημα που έχει προκύψει αυτές τις ημέρες είναι αυτό που λέγεται revenge pornography, που κακώς λέγεται έτσι. Γιατί δεν πρόκειται για πορνογραφία, πρόκειται για κακοποίηση γυναικών. Γιατί οτιδήποτε γίνεται χωρίς τη συναίνεση των γυναικών είναι κακοποίηση», τόνισε ο βουλευτής του ΣΥΡΙΖΑ.    «Νομίζω ότι όλες οι πλευρές της Βουλής μπορεί να συμφωνήσουν ότι πρέπει να είμαστε πλάι σε οποιοδήποτε θύμα τέτοιας κακοποίησης», συνέχισε και υπογράμμισε ότι τα θύματα αυτών των συμπεριφορών «Δεν έχουν τίποτα να ντραπούν, δεν έχουν κάνει τίποτα που είναι μεμπτό και πρέπει να είμαστε στο πλευρό τους».    Οι μόνοι που πρέπει να ντρέπονται, επεσήμανε ο κ. Τσακαλώτος, «είναι αυτοί που κάνουν αυτές τις αναρτήσεις, αυτοί που θεωρούν ακόμη ότι είναι μεμπτό η γυναικεία σεξουαλικότητα».    Παράλληλα, ο βουλευτής του ΣΥΡΙΖΑ τόνισε πως όλες οι πλευρές της Βουλής μπορούν να συμφωνήσουν ότι «σε μια χώρα που γίνεται μία γυναικοκτονία κάθε μήνα, που έγινε πάλι σήμερα, αυτά τα ζητήματα πρέπει να τα πάρουμε πολύ σοβαρά και όλοι μαζί πρέπει να είμαστε στο πλευρό των θυμάτων».        " " Τσακαλώτος στη Βουλή: Το revenge porn είναι κακοποίηση των γυναικών- Να είμαστε δίπλα στα θύματα" "2022-01-08 17:33:05.818805"
"Μία ακόμα γυναικοκτονία σημειώθηκε στην Ελλάδα, αυτή τη φορά στη Θεσσαλονίκη.    Ένας άνδρας δολοφόνησε την 55χρονη σύντροφό του μέσα στο διαμέρισμά της, όπως μεταδίδει το τοπικό Thestival. Σύμφωνα με πληροφορίες που επικαλείται το τοπικό μέσο, η δολοφονία έλαβε χώρα στη 1 το μεσημέρι, στην οδό Γραβιάς.   Ο Γεωργιανός εγκατέλειψε το σημείο και αναζητείται από την αστυνομία. Κλιμάκιο το ΕΚΑΒ κλήθηκε στο σημείο όμως η γυναίκα είχε καταλήξει.    Αυτόπτες μάρτυρες δήλωσαν στο thestival ότι είχε προηγηθεί σοβαρό επεισόδιο εντός του διαμερίσματος.       " " Γυναικοκτονία στη Θεσσαλονίκη: «Σκότωσε τη σύντροφό του και το έβαλε στα πόδια»" "2022-01-08 17:33:05.818805"
"Προφυλακιστέος με τη σύμφωνη γνώμη της εισαγγελέως και της ανακρίτριας κρίθηκε ο 54χρονος που το πρωί της περασμένης Παρασκευής, τραυμάτισε θανάσιμα με μαχαίρι την 48χρονη πρώην σύζυγο του -και μητέρα των τεσσάρων παιδιών τους-, στον Περιστερά Ιεράπετρας.   Ο 54χρονος, που αντιμετωπίζει την κατηγορία της ανθρωποκτονίας από πρόθεση, οδηγήθηκε νωρίς το πρωί στα Δικαστήρια Νεαπόλεως Λασιθίου, όπου ομολόγησε την πράξη του, δηλώνοντας παράλληλα μετανιωμένος.   Καθώς δεν είχε δικηγόρο, του ορίστηκε μία συνήγορος υπεράσπισης από τη λίστα των δικηγόρων του Δικηγορικού Συλλόγου Λασιθίου, η οποία στις δηλώσεις της ανέφερε ότι ο 54χρονος ζήτησε συγνώμη από τα παιδιά του για ό,τι προκάλεσε και ότι «δεν ήταν η πρόθεσή του να σκοτώσει τη μητέρα των παιδιών του.»   Ο κατηγορούμενος είχε επιτεθεί με μαχαίρι στην 48χρονη, στον εξωτερικό χώρο ξενοδοχείου όπου η άτυχη γυναίκα είχε πάει για να συζητήσει για εργασία. Σύμφωνα με την ιατροδικαστική εξέταση, η γυναίκα που έχασε ακαριαία τη ζωή της, είχε δεχθεί δεκαέξι μαχαιριές στο σώμα της.   Ο 54χρονος μετά το αιματηρό περιστατικό στον εξωτερικό χώρο του ξενοδοχείου, απειλούσε επί ώρες ότι θα αυτοκτονήσει, πέφτοντας από ύψωμα σε γκρεμό, πλησίον του σημείου όπου διαπράχθηκε το έγκλημα.  " " Γυναικοκτονία στην Ιεράπετρα: Τι ανέφερε στην απολογία του ο δολοφόνος - Προφυλακίστηκε" "2022-01-08 17:33:05.818805"
"ΓΥΝΑΙΚΟΚΤΟΝΙΑ: ΟΝΟΜΑΤΙΖΟΥΜΕ ΤΟ ΦΑΙΝΟΜΕΝΟ ΓΙΑ ΝΑ ΤΟ ΑΝΤΙΜΕΤΩΠΙΣΟΥΜΕ ΚΑΛΥΤΕΡΑ Η δολοφονία στα Γλυκά Νερά έφερε στην επιφάνεια το ζήτημα της γυναικοκτονίας και συγχρόνως τη δυσανεξία πάρα πολλών να το προσεγγίσουν δίχως προκαταλήψεις.   Γυναικοκτονία είναι η δολοφονία γυναικών και κοριτσιών λόγω του φύλου τους.   Ο όρος δημιουργήθηκε για να περιγράψει ένα υπαρκτό κοινωνικό φαινόμενο σε πλούσιες και φτωχές χώρες. Σύμφωνα με ορισμένες έρευνες, κάπου 87.000 γυναίκες δολοφονήθηκαν με πρόθεση παγκοσμίως, το 2017, με κύριο χαρακτηριστικό το φύλο τους.   Ο Οργανισμός Ηνωμένων Εθνών και ο Παγκόσμιος Οργανισμός Υγείας έχουν αναγνωρίσει τη γυναικοκτονία ως την πλέον ακραία μορφή βίας κατά των γυναικών. Μέχρι σήμερα, τουλάχιστον 15 χώρες την έχουν επίσης αναγνωρίσει ως διακεκριμένη κατηγορία εγκλήματος, ενώ πολλές ομάδες τη θεωρούν έγκλημα μίσους.     Μολονότι οι ορισμοί διαφέρουν και οι εννοιολογικές διασαφηνίσεις συνεχίζονται, είναι αυτονόητο ότι χρειάζεται η ονομασία τού φαινομένου για να αντιμετωπιστεί καλύτερα.   Η λέξη «féminicide» έχει καταχωριστεί στο λεξικό Le Petit Robert και η λέξη femicide στο Merriam-Webster εδώ και χρόνια, και τη χρησιμοποίησαν ο Εμ. Μακρόν και επανειλημμένως η Γαλλίδα υπουργός Μαρλέν Σιαπά.    Η χρήση της λέξης παρουσιάζει εκθετική αύξηση, σύμφωνα με τη βάση δεδομένων Europresse: 180 φορές το 2017, πάνω από 400 το 2018 και 5.000 το 2019.   Τούτων και άλλων δοθέντων, η άρνηση να χρησιμοποιήσει κανείς τη λέξη «γυναικοκτονία» είναι στρουθοκαμηλισμός που στην πραγματικότητα δεν θέλει να δει ένα υπαρκτό κοινωνικό φαινόμενο.      • • •   ΓΑΛΛΙΚΕΣ ΠΕΡΙΦΕΡΕΙΑΚΕΣ ΕΚΛΟΓΕΣ Η κύρια διαπίστωση από τις χθεσινές περιφερειακές εκλογές στη Γαλλία είναι η μεγάλη αποχή: δύο στους τρεις Γάλλους δεν πήγαν να ψηφίσουν. Οι εταιρείες δημοσκοπήσεων είχαν προβλέψει τη μικρή συμμετοχή, αλλά όχι τόσο μεγάλη αποχή.    Ασφαλώς, η μακρόχρονη καραντίνα λόγω της covid-19 και οι υψηλές θερμοκρασίες συνετέλεσαν στην απόφαση των πολιτών ότι είχαν κάτι καλύτερο να κάνουν από το να πάνε να ψηφίσουν. Ωστόσο, επιβεβαιώθηκε το διευρυνόμενο χάσμα ανάμεσα στους πολίτες και τους εκπροσώπους τους, κόμματα και πολιτικούς, παρά τις δημοσκοπήσεις που δείχνουν ότι υπάρχει έντονο ενδιαφέρον των Γάλλων για την πολιτική.     Τα καλά νέα είναι ότι το κόμμα της Μαρίν Λεπέν, Εθνικός Συναγερμός, τα πήγε χειρότερα από ό,τι πριν από έξι χρόνια. Με τις προεδρικές εκλογές σε έναν χρόνο, η Λεπέν έδειχνε να είναι σε ανοδική πορεία, και ασφαλώς η αποτυχία του κόμματός της δείχνει να ανακόπτει την υποτιθέμενη δυναμική της. Από τη μεριά της, η κυβερνητική πλειοψηφία επιβεβαίωσε τόσο τους ασθενείς δεσμούς της σε τοπικό επίπεδο, όσο και το ότι η προεδρική εκλογή αποτελεί εξόχως προσωπικό στοίχημα του Μακρόν.   Η δεξιά, εκπροσωπούμενη από το κόμμα Les Républicains (Οι Ρεπουμπλικανοί, LR), έχει κάθε λόγο να ευχαριστημένη, δεδομένου ότι αύξησε το ποσοστό της κατά 2,5 μονάδες. Το LR, που εμφανιζόταν να πιέζεται θανάσιμα στις προσεχείς προεδρικές εκλογές μεταξύ Μακρόν και Λεπέν, έσπευσε να χαιρετίσει τη νίκη του λέγονας ότι «το καλύτερο οχυρό κατά της Λεπέν, είμαστε εμείς».    Παρομοίως στην αριστερά, ικανοποιημένο είναι το Σοσιαλιστικό κόμμα που διατήρησε τις δυνάμεις του και υπερκέρασε τους Οικολόγους σε εθνικό επίπεδο, ανακόπτοντας την προηγούμενη ανοδική τους πορεία.    Τα αποτελέσματα αυτά αναμένεται να επιβεβαιωθούν στον δεύτερο γύρο την προσεχή Κυριακή. Πάντως, δεδομένης της μεγάλης αποχής και της πριμοδότησης των απερχόμενων αρχόντων, θα πρέπει να ερμηνευτούν με μεγάλη προσοχή.   Πηγή: Le Monde, Libération      • • •   Ο ΡΗΓΚΑΝ ΓΙΑ ΤΗ ΜΕΤΑΝΑΣΤΕΥΣΗ Υπάρχουν πολλοί λάτρεις του Ρόναλντ Ρήγκαν στη χώρα μας, εκ των οποίων ένας μη αμελητέος αριθμός είναι σφοδροί πολέμιοι των μεταναστών και της μετανάστευσης.    Έχουν περάσει 30 χρόνια από τότε που ο Ρήγκαν εκφώνησε τις επόμενες γραμμές στην τελευταία του ομιλία μετά τη δεύτερη θητεία του. Όσο κι αν έχουν έκτοτε αλλάξει οι συνθήκες, η αξία των απόψεων του παραμένει αναλλοίωτη, δεδομένου ότι αποτελούν την πολιτική του παρακαταθήκη.   Αυτό, πιστεύω, είναι μία από τις σπουδαιότερες πηγές του μεγαλείου της Αμερικής. Ηγούμαστε του κόσμου επειδή, μοναδικοί μεταξύ των εθνών, προσελκύουμε τους ανθρώπους μας — τη δύναμή μας — από κάθε χώρα και κάθε γωνιά του κόσμου. Και ενεργώντας έτσι συνεχώς ανανεώνουμε και εμπλουτίζουμε το έθνος μας. Ενώ άλλες χώρες παραμένουν προσκολλημένες στο αποτελματωμένο παρελθόν, εδώ στην Αμερική δίνουμε ζωή στα όνειρα. Δημιουργούμε το μέλλον, και ο κόσμος μάς ακολουθεί στο αύριο. Χάρη σε κάθε κύμα νέων αφίξεων σε τούτη τη γη της ευκαιρίας, είμαστε έθνος εσαεί νέο, εσαεί υπερχειλίζον με ενέργεια και νέες ιδέες, και πάντοτε στην πρώτη γραμμή, πάντοτε καθοδηγώντας τον κόσμο στο επόμενο όριο. Τούτη η ποιότητα είναι ζωτική για το μέλλον μας ως έθνος. Αν κάποτε κλείσουμε την πόρτα σε νέους Αμερικανούς, η ηγεμονία μας στον κόσμο θα χαθεί σύντομα.   — Απόσπασμα από την τελευταία ομιλία του Ρόναλντ Ρήγκαν, 19 Ιανουαρίου 1989   • • •   ΨΕΚΑΣΜΕΝΟΙ ΚΑΙ ΜΗ Το ενδιαφέρον δεν είναι ότι αυτά τα λένε «ψεκασμένοι», αλλά και άνθρωποι που υποτίθεται ότι έχουν λάβαρό τους τον ορθολογισμό.   Ο πατέρας μου (ένας ψυχολόγος): Όταν ήμουν νέος, οι άνθρωποι έλεγαν «Γιατί οι Εβραίοι είναι τόσο έξυπνοι;»    Τώρα λένε «Γιατί οι Ασιάτες είναι τόσο έξυπνοι;»    Σε 40 χρόνια θα λένε «Γιατί οι Αφρικανοί είναι τόσο έξυπνοι;»    Και θα παρουσιάσουν κάποια νέα γελοία θεωρία.    Noah Smith   • • •   ΟΠΕΡΑ ΓΚΑΡΝΙΕ Παρά τα μετέπειτα αρνητικά σχόλια διαφόρων, ανάμεσά τους τού Λε Κορμπυζιέ, το Παλαί Γκαρνιέ ή Όπερα Γκαρνιέ αναδείχθηκε εξαρχής και παραμένει ένα από τα πιο διάσημα αρχιτεκτονικά σύμβολα του Παρισιού.   Απίστευτης αρχιτεκτονικής χλιδής και διακόσμησης, η όπερα κατασκευάστηκε σε σχέδια του Σαρλ Γκαρνιέ επί του Ναπολέοντα Γ΄, το διάστημα 1861 – 1875.       Η όπερα οφείλει τη φήμη της εν μέρει και στο μυθιστόρημα του Γκαστόν Λερού, Το Φάντασμα της Όπερας.    Ένα από τα αξιοθέατά της είναι η ζωγραφισμένη από τον Μαρκ Σαγκάλ οροφή της, που ολοκληρώθηκε το 1964. Όπως κατά κανόνα συμβαίνει, η ανακοίνωση από τον τότε υπουργό πολιτισμού ότι το έργο ανατέθηκε στον Σαγκάλ προκάλεσε πολλές αντιρρήσεις, κυρίως διότι Γάλλοι δεν μπορούσαν να δεχτούν έναν νεωτεριστή καλλιτέχνη να παρέμβει σε νεο-μπαρόκ αριστούργημα.    Ωστόσο, ο Σαγκάλ έκανε αυτό που πίστευε: «Η αξιοπρέπεια ενός καλλιτέχνη βρίσκεται στην υποχρέωσή του να κρατήσει σε εγρήγορση της αίσθηση του θαύματος στον κόσμο». Το έργο του δικαίωσε την επιλογή του Μαλρώ, αποτελώντας ορόσημο στην ενσωμάτωση του νεωτερισμού σε ιστορικές δημιουργίες.      • • •   ΤΟ ΡΗΤΟ ΤΗΣ ΕΒΔΟΜΑΔΑΣ «Αν βαριέστε και σας αηδιάζει η πολιτική και δεν μπαίνετε στον κόπο να ψηφίζετε, στην πραγματικότητα ψηφίζετε για εδραιωμένα Κατεστημένα... τα οποία έχουν πλήρη επίγνωση ότι είναι προς το συμφέρον τους να σας κρατούν αηδιασμένο και βαριεστημένο και κυνικό, και να σας δίνουν κάθε δυνατό λόγο να μένετε στο σπίτι.   ... Βεβαίως μείνετε στο σπίτι αν θέλετε, αλλά μην λέτε παπαριές ότι δεν ψηφίζετε. Στην πραγματικότητα, δεν υπάρχει το δεν ψηφίζω: είτε ψηφίζετε ψηφίζοντας, είτε ψηφίζετε μένοντας στο σπίτι, και σιωπηλά διπλασιάζετε την αξία της ψήφου κάποιου αντιδραστικού.    — Ντέιβιντ Φόστερ Γουάλας (1962 – 2008)     " " Γυναικοκτονία: ονοματίζουμε το φαινόμενο για να το αντιμετωπίσουμε καλύτερα" "2022-01-08 17:33:05.818805"
"Μία 43χρονη πυροβολήθηκε θανάσιμα από τον σύζυγό της μέσα σε ταβέρνα όπου εργαζόταν στη Λάρισα.   Η εν ψυχρώ δολοφονία εκτυλίχθηκε περίπου στις 10 το πρωί της Τρίτης, όταν ο 54χρονος εισέβαλε με όπλο μέσα στο ουζερί, στην περιοχή Σωτηρίτσα στον Αγιόκαμπο της Λάρισας.   Ο 54χρονος πυροβόλησε τη σύζυγό του τουλάχιστον οκτώ φορές, σύμφωνα με τοπικά μέσα, με αποτέλεσμα να βρει θάνατο. Ο γυναικοκτόνος συνελήφθη λίγη ώρα αργότερα από την Αστυνομία.      Στον τόπο του εγκλήματος έχουν μεταβεί αστυνομικοί που έχουν αποκλείσει την πρόσβαση.   Η εν λόγω γυναικοκτονία έρχεται να προστεθεί σε μια σειρά γυναικοκτονιών τους τελευταίους μήνες, και μόλις λίγα 24ωρα αργότερα από το έγκλημα στη Δάφνη όπου ο σύζυγος μαχαίρωσε και σκότωσε τη γυναίκα του μέσα στο διαμέρισμά τους.  " " Nέα γυναικοκτονία στη Λάρισα: Πυροβόλησε και σκότωσε τη σύζυγό του σε ταβέρνα" "2022-01-08 17:33:05.818805"
"Αρνείται ότι είχε προμελετήσει το έγκλημα ο 54χρονος καθ’ομολογίαν γυναικοκτόνος της Ιεράπετρας, καθώς όπως υποστηρίζει είχε το μαχαίρι μαζί του για να προστατευτεί από τον «οξύθυμο σύντροφο» της εν διαστάσει συζύγου του.   Όπως μετέδωσε το κεντρικό δελτίο ειδήσεων του ANT1,  ο 54χρονος δράστης της γυναικοκτονίας ανέφερε στην απολογία του: «Το μαχαίρι το είχα πάντα στο μηχανάκι μου, κάτω από την σέλα. Εκείνο το πρωί πήγα στην δουλειά της για να της πω ότι έπρεπε να φροντίσει εκείνη τα παιδιά και ότι σκόπευα να νοικιάσω σπίτι για να μείνω αλλού», είπε.   «Είδα ότι έφτασε στην δουλειά με τον […] και επειδή ξέρω ότι είναι νευρικός και αν με έβλεπε να μιλάω με την Νεκταρία μπορεί να μου έκανε επίθεση, γι αυτό πήρα το μαχαίρι μαζί μου, για την προστασία μου», πρόσθεσε στην απολογία του, σύμφωνα με τον ANT1.      Ο 54χρονος δράστης, που έχει προφυλακιστεί, επισήμανε ότι δεν ζήλευε την γυναίκα του, όπως είχε αναφερθεί αρχικά. «Θα της έλεγα ότι θα έφευγα από το σπίτι. Θα νοίκιαζα αλλού. Δεν την ήθελα μαζί μου, να ήμαστε ανδρόγυνο, από εγωισμό. Όταν την ακολούθησα, γύρισε και μου είπε ""ήρθε ο μ****"", εκεί θόλωσα και δεν θυμάται τι έγινε μετά», δήλωσε ο δολοφόνος, που κάμερα ασφαλείας τον είχε καταγράψει να κυνηγά το θύμα του στον προαύλιο χώρο του ξενοδοχείου, κρατώντας το μαχαίρι.    Αναφορικά με τις καταγγελίες των παιδιών ότι είχε κακοποιητική συμπεριφορά απέναντι στην μητέρα τους, ο 54χρονος γυναικοκτόνος το αρνείται. «Με την γυναίκα μου ζούσαμε μαζί στο ίδιο σπίτι μέχρι και πριν από 7μήνες που έφυγε για να φροντίσει μια ηλικιωμένη. Δεν την είχα δείρει ποτέ. Δεν είχα σηκώσει χέρι πάνω της. Εγώ ήξερα ότι μένει στο σπίτι των ηλικιωμένων που φρόντιζε. Τρεις μήνες πριν φύγει από το σπίτι κατάλαβα ότι κάτι συνέβαινε», είπε, την ώρα που τα παιδιά παρουσιάζουν μια εντελώς διαφορετική ιστορία. Ο δράστης φέρεται να ζήτησε «συγγνώμη» από τα παιδιά του και υποστήριξε ότι δεν ήθελε να σκοτώσει την μητέρα τους." " Γυναικοκτονία στην Ιεράπετρα: «Το μαχαίρι το είχα πάντα στο μηχανάκι μου», είπε ο δολοφόνος της Νεκταρίας" "2022-01-08 17:33:05.818805"
"Η γυναικοκτονία της Καρολάιν, το παράξενο φαινόμενο της υβριστοφιλίας και ο λόγος για τον οποίο, σε ορισμένες γυναίκες, αρέσουν οι δολοφόνοι. " " Η γυναικοκτονία και το παράξενο φαινόμενο της υβριστοφιλίας" "2022-01-08 17:33:05.818805"
"Συνελήφθη ο Γεωργιανός, ο οποίος φέρεται να δολοφόνησε την 55χρονη σύντροφό του στο διαμέρισμά της το μεσημέρι της Δευτέρας, στην οδό Γραβιάς, στη Θεσσαλονίκη.   Σύμφωνα με πληροφορίες του Thestival, ο άνδρας εντοπίστηκε στο Καραμπουρνάκι κοντά στον Ναυτικό Όμιλο Θεσσαλονίκης.   Είχε προηγηθεί τηλεφώνημα από πολίτη στην ΕΛ.ΑΣ. με αξιωματικούς να τον εντοπίζουν λίγη ώρα αργότερα και να τον συλλαμβάνουν.    Το χρονικό   Ήταν περίπου 13:00 το μεσημέρι, όταν ο σύντροφος της γυναίκας φέρεται να τη δολοφόνησε μέσα στο διαμέρισμά της στην οδό Γραβιάς, ανέφερε νωρίτερα το Thestival.   Αμέσως μετά το έγκλημα ο Γεωργιανός εγκατέλειψε το σημείο με τους αξιωματικούς της Αστυνομίας να διεξάγουν έρευνες για τον εντοπισμό και τη σύλληψή του. Λίγη ώρα αργότερα, και μετά από τηλεφώνημα πολίτη στις Αρχές, οι αστυνομικοί κατάφεραν να τον εντοπίσουν και να του περάσουν χειροπέδες.   Αυτόπτες μάρτυρες δήλωσαν στο thestival ότι είχε προηγηθεί σοβαρό επεισόδιο εντός του διαμερίσματος.    " " Γυναικοκτονία στη Θεσσαλονίκη: Συνελήφθη ο σύντροφος της 55χρονης" "2022-01-08 17:33:05.818805"
"Ακόμα μία στυγερή γυναικοκτονία έρχεται να προστεθεί στον μακρύ κατάλογο συζυγοκτονιών με θύματα γυναίκες. Τελευταίο θύμα, η μόλις 20χρονη Κάρολαϊν που δολοφονήθηκε από τον άνδρα της στα Γλυκά Νερά.     Ο πιλότος που παρίστανε τον συντετριμμένο σύζυγο αποδείχτηκε ο  θύτης της φοιτήτριας και μητέρας του 11 μηνών μωρού τους.   Από τις 11 Μαΐου που σκότωσε την σύζυγό του, ο 32χρονος Μπάμπης Αναγνωστόπουλος επέμενε πως τρεις διαρρήκτες ευθύνονταν για τον φόνο της συζύγου, λέγοντας ψέματα σε όλους, αστυνομικός και ΜΜΕ.   Ωστόσο δεν το έκανε πολύ πειστικά, αφού η ανάλυση τριών ηλεκτρονικών συσκευών αποκάλυψε πέραν πάσης αμφιβολίας τα ψεύδη του.  Σήμερα, κλιμάκιο του τμήματος ανθρωποκτονιών τον μετέφερε εσπευσμένα από την Αλόνησο στη ΓΑΔΑ, όπου μετά από έξι ώρες, έσπασε και ομολόγησε το έγκλημά του.    Η ομολογία   Σύμφωνα με πληροφορίες περιγράφοντας το βράδυ της 11ης Μαίου είπε: «Εκείνο το βράδυ τσακωνόμασταν από νωρίς. Τσακωθήκαμε πάλι για άλλη μια φορά. Με έδιωξε από το κρεβάτι και την είδα φεύγοντας να πετά το μωρό στην κούνια. Μου έλεγε να φύγω από το σπίτι και με χτυπούσε. Θόλωσα και ενώ συνέχιζε να φωνάζει, πήγα από πάνω της και της έκλεισα το στόμα με τα χέρια μου και στη συνέχεια με μια μπλούζα της έκλεισα το στόμα και τη μύτη. Όταν κατάλαβα ότι είναι νεκρή, έψαξα να δω πώς να το καλύψω γιατί υπάρχει και ένα μωρό 11 μηνών. Δεν είχα συνεργό, τα έκανα όλα μόνος μου και προσπάθησα όσο μπορούσα να τα κάνω έτσι, ώστε να γίνουν πιστευτά».    Τα μηνύματα στο κινητό της - Η κατάθεση «φωτιά»   Μηνύματα που έλαβε στο κινητό της Κάρολαιν τα μεσάνυχτα πριν τη δολοφονία της, αποκάλυψαν την υφιστάμενη ένταση μεταξύ τους. Σύμφωνα με αξιωματικούς της ΕΛ.ΑΣ, τους τελευταίους 5-6 μήνες το ζευγάρι περνούσε κρίση ενώ κομβικό ρόλο στην αποκάλυψη του παρασκηνίου, φέρεται να έπαιξε η κατάθεση μιας γυναίκας στην οποία είχε απευθυνθεί η 20χρονη μητέρα προκειμένου να λάβει ψυχολογική υποστήριξη.    «Τα στοιχεία στην έρευνα δεν μπορούν να περιμένουν», έλεγε το απόγευμα εκπρόσωπος της αστυνομίας, προσθέτοντας πως για αυτό τον λόγο κλιμάκιο του τμήματος ανθρωποκτονιών μετέβη σήμερα στην Αλόννησο, στην οποία είχε ταξιδέψει χθες με ελικόπτερο ο πιλότος, μαζί με τον αδελφό του. Οι αστυνομικοί είχαν επικοινωνήσει μαζί του από χθες, ωστόσο περίμεναν να τελειώσει πρώτα το μνημόσυνο της Καρολάιν, πριν ο 32χρονος Χαράλαμπος Αναγνωστόπουλος μεταφερθεί από την Αλόννησο στη Σκιάθο με πλωτό μέσο και από εκεί αεροπορικώς στην Αθήνα και στη ΓΑΔΑ, «προκειμένου να εξεταστεί ως ο μοναδικός αυτόπτης μάρτυρας» για τα νέα στοιχεία. Στην πραγματικότητα, ήταν ήδη ο βασικός ύποπτος.    Λίγες ώρες νωρίτερα, ο τηλεοπτικός φακός έπιανε τον καθ' ομολογίαν, πλέον, δολοφόνο να αγκαλιάζει την μητέρα του θύματος στο μνημόσυνο.    Τα στοιχεία που πρόδωσαν τον δολοφόνο   Τα νέα στοιχεία τεχνικής φύσης χρειάζονταν χρόνο για αναλυθούν από τους επιθεωρητές της αστυνομίας αλλά τελικά φαίνεται να οδηγούν στην εξιχνίαση της υπόθεσης.   Τα βασικά στοιχεία που οδήγησαν τον 32χρονο φονιά πίσω στη ΓΑΔΑ ήταν τρία:  -Η ώρα αφαίρεσης της κάρτας μνήμης από κάμερα στο σπίτι, φαίνεται να είχε γίνει πολύ νωρίτερα από την ώρα που, σύμφωνα με την κατάθεση του είχαν εισβάλει οι υποτιθέμενοι διαρρήκτες -Στο κινητό τηλέφωνο του πιλότου καταγράφηκε δραστηριότητα σε χρόνο που ο ίδιος έλεγε ότι ήταν δεμένος. Συγκεκριμένα, σύμφωνα με τα αποτελέσματα της Διεύθυνσης Εγκληματολογικών Ερευνών, την ώρα που ο πιλότος υποστηρίζει, ότι ήταν δεμένος χειροπόδαρα, από τους δράστες, φαίνεται στο κινητό του ότι παρουσιάζει δραστηριότητα και συγκεκριμένα ότι γίνονται βήματα. -Επίσης, «φως» στην υπόθεση, σύμφωνα με αστυνομικές πηγές, ρίχνει και το βιομετρικό ρολόϊ - κινητό της άτυχης κοπέλας που έχει καταγράψει παλμούς της, την ώρα που σύμφωνα με τα όσα υποστηρίζει ο σύζυγός της έπρεπε να ήταν νεκρή.   Η ανύπαρκτη ληστεία   Υπενθυμίζεται ότι ο πιλότος είχε υποστηρίξει ψευδώς, πως δήθεν τρεις διαρρήκτες μπήκαν περίπου στις 4:30 τα ξημερώματα και έμειναν στο σπίτι της οικογένειας έως τις έξι παρά δέκα. Η Κάρολαϊν βρέθηκε πισθάγκωνα δεμένη χωρίς ίχνη πάλης και το μωρό δίπλα της.    Τόσο το κινητό του πιλότου, όσο και το κινητό της Κάρολαϊν βρέθηκαν στο σπίτι ενώ ούτε η κάμερα εσωτερικού χώρου καταστράφηκε. Η Κάρολαϊν βρέθηκε νεκρή στη σοφίτα. Ο πιλότος είχε καταθέσει πως είχε λιποθυμήσει, αλλά τελικά ο ίδιος ήταν ο δράστης και τώρα φυσικά οι αρχές θα εξετάσουν και την πιθανότητα συνεργού.    Σύμφωνα με το ρεπορτάζ του τηλεοπτικού σταθμού Alpha, ο 32χρονος είχε επιπλέον υποστηρίξει πως το παράθυρο από το οποίο είχαν μπει οι ανύπαρκτοι ληστές, ήταν ανοικτό το βράδυ της διάρρηξης και πως «όταν έμαθαν ότι τα περίπου 15.000 ευρώ βρίσκονταν μέσα σε ένα κουτί από επιτραπέζιο παιχνίδι το άνοιξαν και τα πήραν».   Φυσικά τίποτα από όλα αυτά δεν είχε συμβεί και οι αστυνομικοί είχαν σχεδόν αμέσως παρατηρήσει πως τα υπόλοιπα κουτιά ήταν ανέπαφα στον ίδιο χώρο.    Θύμα του συζυγοκτόνου έπεσε και το μικρό σκυλί της οικογένειας, το οποίο κρέμασε με το λουρί από την ξύλινη κουπαστή της εσωτερικής σκάλας. Το ζώο βρέθηκε απαγχονισμένο από τους αστυνομικούς της Άμεσης Δράσης που έσπευσαν πρώτοι στο σημείο. " " Γυναικοκτονία στα Γλυκά Νερά: Η ομολογία του συζυγοκτόνου που παρίστανε τον συντετριμμένο" "2022-01-08 17:33:05.818805"
"Στον εισαγγελέα οδηγείται σήμερα ο άνδρας που συνελήφθη για τη δολοφονία της 56χρονης συντρόφου του, μέσα στο διαμέρισμά της, στην Ανάληψη Θεσσαλονίκης.   Πρόκειται για 48χρονο, με καταγωγή από τη Γεωργία, εις βάρος του οποίου αστυνομικοί της Δίωξης Εγκλημάτων Κατά Ζωής, αφού τον εξέτασαν, σχημάτισαν δικογραφία για ανθρωποκτονία εκ προθέσεως.   Οι έρευνες των αστυνομικών, σύμφωνα με το Αθηναϊκό Πρακτορείο, επικεντρώθηκαν από την πρώτη στιγμή γύρω από το πρόσωπό του, καθώς υπήρχαν μαρτυρίες γειτόνων που τον είδαν να εγκαταλείπει το σπίτι της άτυχης γυναίκας με αιματοβαμμένα χέρια και ρούχα.   Οι ίδιες μαρτυρίες ανέφεραν πως άκουσαν το ζευγάρι να καβγαδίζει, με την 56χρονη, που κατάγεται επίσης από τη Γεωργία, να εκλιπαρεί να μην τη σκοτώσει.   Το ζευγάρι φέρεται να αντιμετώπιζε το τελευταίο διάστημα προβλήματα στη σχέση του και είχε συχνά καβγάδες και εντάσεις.   Η σορός της γυναίκας εντοπίστηκε μέσα σε λίμνη αίματος, στο ημιώροφο διαμέρισμα όπου διέμενε επί της οδού Γραβιάς 47. Έφερε πολλαπλά χτυπήματα, πιθανότατα από αιχμηρό αντικείμενο, τα οποία αποδείχθηκαν θανατηφόρα.   Η ΕΛ.ΑΣ. ειδοποιήθηκε μετά τη 1.30 το μεσημέρι, από περίοικο, κι έσπευσε στην περιοχή, την οποία και απέκλεισε για να ξεκινήσουν οι έρευνες.   Ο φερόμενος ως δράστης φαίνεται πως κλείδωσε το σπίτι κατά την αποχώρησή του και εντοπίστηκε λίγες ώρες αργότερα στην περιοχή Καραμπουρνάκι, στην Καλαμαριά, ύστερα από ανθρωποκυνηγητό που εξαπέλυσε η ΕΛ.ΑΣ. " " Γυναικοκτονία στη Θεσσαλονίκη: Στον εισαγγελέα ο 48χρονος σύντροφος που συνελήφθη" "2022-01-08 17:33:05.818805"
"Περίπου 89 γυναίκες πέφτουν θύματα έμφυλης βίας καθημερινά στην Ιταλία και στο 62% των περιπτώσεων αφορά σε ενδοοικογενειακή κακοποίηση, σύμφωνα με στοιχεία που παρουσιάστηκαν στην πέμπτη ετήσια εκδήλωση κατά της βίας των γυναικών, This Is Not Love, στην Κατάνια.   Οι δολοφονίες γυναικών αφορούν στο 48% όλων των δολοφονιών που διαπράχθηκαν την περίοδο από τον Ιανουάριο ως τον Αύγουστο του 2020 και μειώθηκαν στο 41% την ίδια περίοδο φέτος, έχοντας αυξηθεί κατά το πρώτο lockdown.   Στο 72% των περιπτώσεων ο δολοφόνος ήταν ο σύντροφος ή ο πρώην σύντροφος. Μία στις δύο περιπτώσεις χρησιμοποιήθηκε λεπίδα για  τη δολοφονία ενώ το 70% των γυναικών που δολοφονήθηκαν ήταν Ιταλίδες.   Σε μια δημοσκόπηση, ένας στους τέσσερις Ιταλούς είπε ότι δεν πιστεύει ότι η ενδοοικογενειακή κακοποίηση χαρακτηρίζεται ως «πραγματική βία».   Η γυναικοκτονία στη χώρα ωστόσο, ως ποσοστό όλων των ανθρωποκτονιών έχει μειωθεί ελαφρώς φέτος, όπως αναφέρθηκε στην εκδήλωση.   Η υπουργός Εσωτερικών Λουτσιάνα Λαμοργκέζ ανακοίνωσε ότι μια νέα δέσμη κανόνων που περιλαμβάνει αυξανόμενες υποχρεωτικές ποινές φυλάκισης θα τεθεί στο υπουργικό συμβούλιο την επόμενη εβδομάδα και ότι θα εμπλακούν όλα τα αρμόδια υπουργεία.   Την ίδια ώρα ακτιβιστές στα Βαλκάνια κρούουν τον κώδωνα του κινδύνου για την αυξανόμενη βία κατά των γυναικών.   Στις μισές δολοφονίες γυναικών, που διαπράχθηκαν στα Δυτικά Βαλκάνια πέρυσι, δράστης ήταν ο σύζυγος ή ο σύντροφος του θύματος, σύμφωνα με πρόσφατη έκθεση πολλών ΜΚΟ στην περιοχή.   Στη Βοσνία-Ερζεγοβίνη, το United Women Foundation (UWF) διαπίστωσε ότι 10 γυναίκες δολοφονήθηκαν από τους συντρόφους ή τα μέλη της οικογένειάς τους το 2019 και έξι το 2020.   Στη Σερβία, 26 από τις 44 γυναίκες που σκοτώθηκαν το 2020, δολοφονήθηκαν από τους συζύγους ή τους συντρόφους τους, σύμφωνα με το Αυτόνομο Γυναικείο Κέντρο Βελιγραδίου.   Στην Αλβανία, μετά από πτώση κατά τη διάρκεια της πανδημίας το 2020, 16 γυναίκες σκοτώθηκαν τους πρώτους εννέα μήνες του 2021, που αντιστοιχεί στο ετήσιο σύνολο του 2018, σύμφωνα με την Aferdita Prroni, διευθύντρια του Κέντρου για τα Ανθρώπινα Δικαιώματα στη Δημοκρατία.   Παρόμοιες τάσεις έχουν παρατηρηθεί στα ευρύτερα Βαλκάνια.   Η Κροατία έχει σημειώσει αύξηση σχεδόν 50% στον αριθμό των γυναικών που δολοφονούνται από συντρόφους κάθε χρόνο από το 2018, σύμφωνα με τη Διαμεσολαβήτρια για την Ισότητα των Φύλων της Κροατίας, Višnja Ljubičić.   Δεκατέσσερις από τις 19 γυναίκες που δολοφονήθηκαν πέρυσι χαρακτηρίστηκαν ως γυναικοκτονίες, όπως είπε στο Axios.   Στη Ρουμανία, 45 γυναίκες δολοφονήθηκαν από τους συντρόφους τους το 2018 και 52 το 2020, σύμφωνα με την Camelia Proca, ιδρύτρια και διευθύντρια της Ρουμανικής Ένωσης για την Ελευθερία και την Ισότητα των Φύλων.   Συνολικά 345 γυναίκες έχουν δολοφονηθεί από τις αρχές του έτους, στην Τουρκία, σύμφωνα με στοιχεία γυναικείων οργανώσεων.   Το 2020 συνολικά δολοφονήθηκαν 410 γυναίκες, από τις οποίες περισσότερες από δέκα εντοπίστηκαν νεκρές σε ύποπτες συνθήκες, όπως αυτοκτονίες.   Οι αναλυτές προειδοποιούν ότι οι αριθμοί πιθανότατα αντιπροσωπεύουν υπομετρήσεις, καθώς πολλά επίσημα ιδρύματα δεν κάνουν διάκριση μεταξύ γυναικοκτονίας και ανθρωποκτονίας.   Η έλλειψη ακριβών δεδομένων μπορεί να έχει σημαντικές επιπτώσεις στις αποφάσεις της πολιτικής σχετικά με τον καλύτερο τρόπο αντιμετώπισης της βίας κατά των γυναικών.   Το περασμένο Σαββατοκύριακο, οι γυναίκες στη Γαλλία οργάνωσαν διαμαρτυρίες κατά της έμφυλης βίας, σημειώνοντας ότι τουλάχιστον 101 γυναίκες έχουν δολοφονηθεί από τους συντρόφους τους ή πρώην συντρόφους τους στη χώρα το 2021.   Φέτος συμπληρώνονται 30 χρόνια αγώνα κατά της βίας με βάση το φύλο μέσω της εκστρατείας 16 Ημέρες Ακτιβισμού, η οποία ξεκινά κάθε 25 Νοεμβρίου, την Παγκόσμια Ημέρα για την Εξάλειψη της Βίας κατά των Γυναικών.   Από το 1991, οργανώσεις και χώρες σε όλο τον κόσμο έχουν συγκεντρωθεί για να ζητήσουν την πρόληψη και την εξάλειψη της βίας κατά των γυναικών και των κοριτσιών.   Ωστόσο, οι αριθμοί δίνουν μια ανησυχητική εικόνα για την κατάσταση για τις γυναίκες και τα κορίτσια σε όλο τον κόσμο, με τον ΟΗΕ να υπολογίζει ότι μία στις τρεις γυναίκες ηλικίας 15 ετών και άνω έχουν αντιμετωπίσει σωματική ή σεξουαλική βία από σύντροφο, μη σύντροφο ή και τα δύο τουλάχιστον μια φορά στη ζωή τους.   Αυτό δεν λαμβάνει υπόψη τις άλλες μορφές βίας που αντιμετωπίζουν οι γυναίκες και τα κορίτσια, όπως η άρνηση επιλογής αναπαραγωγής, η βία σε διαδικτυακές πλατφόρμες ή η άρνηση του δικαιώματος στην εκπαίδευση ή την εργασία.   Με πληροφορίες του Ansa/Women'sMediaCenter" " Κάθε μέρα 89 γυναίκες πέφτουν θύματα έμφυλης βίας στην Ιταλία- Αυξάνονται οι γυναικοκτονίες στα Βαλκάνια" "2022-01-08 17:33:05.818805"
"Στους γονείς της 31χρονης που δολοφονήθηκε από το σύζυγό της στο σπίτι τους στη Δάφνη τον περασμένο Ιούλιο, ανατίθεται με διάταξη της εισαγγελέως Ανηλίκων, η προσωρινή επιμέλεια του παιδιού τους.   Η εισαγγελική λειτουργός, με τη διάταξη της (481/2021) επικαλείται τη διαφύλαξη της σωματικής και ψυχικής υγείας του ανήλικου αγοριού, ενώ διαπιστώνει «αδυναμία του πατέρα» που είναι προσωρινά κρατούμενος για τη δολοφονία της γυναίκας, να ανταποκριθεί στην άσκηση του ρόλου του.   Υπενθυμίζεται, ότι ο 40χρονος, ο οποίος καταγγέλλεται για αρκετά προηγούμενα περιστατικά κακοποίησης του θύματος, συνελήφθη στις 30 Ιουλίου, αφού ομολόγησε πως είναι ο δράστης της στυγερής δολοφονίας.   Η εισαγγελέας, βασιζόμενη στις εκθέσεις των κοινωνικών υπηρεσιών που επιλήφθηκαν της υπόθεσης, θεωρεί πως το ανήλικο παιδί, το οποίο από την ημέρα της δολοφονίας της μητέρας του ζει με τους γονείς της, θα λάβει από τους μητρικούς παππούδες του υποστήριξη και φροντίδα σε όλα τα στάδια της ζωής του «όπως εξάλλου έκαναν και μέχρι σήμερα, καθώς το περιβάλλον που του προσφέρουν εμπνέει εμπιστοσύνη και θα λειτουργήσει θετικά προς την ανάπτυξη του παιδιού» ενώ τονίζει πως «έχουν διάθεση συνεργασίας με την κοινωνική υπηρεσία του δήμου».   Οι γονείς της 30χρονης, σύμφωνα με το νόμο, έχουν στη διάθεσή τους διάστημα 30 ημερών να προσφύγουν στην αστική Δικαιοσύνη ώστε με αίτημα τους να ζητήσουν την ανάθεση της οριστικής επιμέλειας του εγγονού τους.   Ο συνήγορός τους, Γιάννης Γλύκας, αναφερόμενος στην διάταξη της Εισαγγελίας Ανηλίκων έκανε λόγο για «δύσκολη προσπάθεια επαναφοράς της οικογένειας σε κάποια μορφή κανονικότητας», προσπάθεια που, όπως τόνισε, «βρήκε σύμμαχο την ορθή διάταξη της κ. εισαγγελέως».   Με πληροφορίες από ΑΠΕ-ΜΠΕ" " Γυναικοκτονία στη Δάφνη: Στους γονείς του θύματος η προσωρινή επιμέλεια του ανηλίκου παιδιού" "2022-01-08 17:33:05.818805"
"Μετά τη σημερινή δολοφονία της 31χρονης από τον ίδιο της το σύζυγο στη Δάφνη, μία γυναίκα καταγγέλλει πως είχε προηγηθεί και άλλο περιστατικό ενδοοικογενειακής βίας, για το οποίο η ίδια είχε καλέσει και ενημερώσει αστυνομία.   Τότε, είχε κάνει μία δημόσια ανάρτηση για το ζήτημα στο Facebook: «Σήμερα βράδυ κάλεσα το 100 για ενδοοικογενειακή βία σε γειτονικό διαμέρισμα που ζει και ανήλικο .Τα κουδούνια αλλαχτηκαν τη Παρασκευή και έδωσα το δικό μου φυσικά για να μπουν στην πολυκατοικία. Το περιπολικό ήρθε μετά από 25 λεπτά δεν μπήκαν καν στο κόπο να κατέβουν άνοιξαν απλά τα παράθυρα και έφυγαν!!! ΔΕΝ ΕΚΑΝΑ ΚΑΤΑΓΓΕΛΙΑ ΓΙΑ ΠΑΡΤΥ ΑΓΑΠΗΜΕΝΗ ΕΛΛΗΝΙΚΗ ΑΣΤΥΝΟΜΙΑ. ΣΑΣ ΚΑΛΕΣΑ ΕΝΩ ΕΙΧΕ ΘΟΡΥΒΗΘΕΙ ΑΚΟΜΑ ΚΑΙ Η ΔΙΑΧΕΙΡΙΣΤΡΙΑ. ΟΧΙ ΑΓΧΟΣ ΠΑΙΔΕΣ ΜΟΝΟ ΤΑ ΠΤΩΜΑΤΑ ΜΕΤΡΑΝΕ ΤΗΛΕΟΠΤΙΚΑ. ΟΤΑΝ ΤΗΝ ΣΦΑΞΕΙ ΛΟΙΠΟΝ ΘΑ ΕΝΗΝΕΡΩΣΩ ΠΡΩΤΑ ΚΑΝΑ ΚΑΝΑΛΙ ΓΙΑ ΝΑ ΣΑΣ ΦΩΝΑΞΟΥΝ.»   Λίγες ώρες μετά τη δολοφονία, η κατά τα φαινόμενα γειτόνισσα του ζευγαριού μοιράστηκε την παλιότερη ανάρτησή της, καταγγέλλοντας πως το σημερινό θύμα, ήταν η ίδια γυναίκα: «Τη σκότωσε τελικά. Μόνο αυτό έχω να πω».   Το μεσημέρι της Παρασκευής, ο 40χρονος δολοφόνησε την 31χρονη σύζυγό του, μέσα στο διαμέρισμα που διέμεναν στην οδό Λάμπρου Κατσώνη, στη Δάφνη και στη συνέχεια πήγε στο Αστυνομικό Τμήμα της περιοχής, όπου και παραδόθηκε.   Σύμφωνα με αστυνομικές πληροφορίες που επικαλείται το Αθηναϊκό - Μακεδονικό Πρακτορείο Ειδήσεων, ο δράστης σκότωσε τη γυναίκα, «επειδή την ζήλευε», όπως ισχυρίστηκε. Αστυνομικοί που έσπευσαν στο σπίτι βρήκαν το θύμα νεκρό.    Ο κατηγορούμενος, αλβανικής καταγωγής, πρόκειται να οδηγηθεί στον εισαγγελέα, ενώ προανάκριση για την υπόθεση διενεργεί η Υποδιεύθυνση Ασφάλειας Αθηνών.    " " Γυναικοκτονία στη Δάφνη: Καταγγελία πως η ΕΛ.ΑΣ είχε ειδοποιηθεί πριν εβδομάδες για ενδοοικογενειακή βία" "2022-01-08 17:33:05.818805"
"Νέες καταγγελίες για τον δράστη της τελευταίας γυναικοκτονίας στη Ρόδο με θύμα την 32χρονη Δώρα, έρχονται στο φως.   Η νέα γυναίκα εκτελέστηκε εν ψυχρώ, στη μέση του δρόμου, από τον 40χρονο πρώην σύντροφό της, ο οποίος έπειτα αυτοκτόνησε με την ίδια καραμπίνα.   Κακοποιητική συμπεριφορά   Το θύμα είχε για εννέα μήνες σχέση με τον δράστη, ενώ συγκατοικούσαν για περίπου δύο μήνες. Τον τελευταίο ενάμιση μήνα όπως αναφέρει στην ΕΡΤ η μητέρα της 32χρονης, το θύμα είχε πει στην οικογένειά της ότι η σχέση της με τον 40χρονο δεν πηγαίνει καλά, ήταν βίαιος και για αυτό διέκοψε τη σχέση τους. Συγκεκριμένα, το θύμα είχε πει στη μητέρα του πως «αυτός ο άνθρωπος έχει πρόβλημα».   Στο μεταξύ, η 32χρονη μιλώντας με τη μητέρα της, της έκανε λόγο για σκηνές ζηλοτυπίας και δήλωσε πως ο 40χρονος επέμενε να κρατά κλειδωμένη την πόρτα του σπιτιού τους για να ξέρει τι ώρα θα γύριζε στο σπίτι το θύμα.   Μάλιστα, ο δολοφόνος φέρεται να ζήλευε παθολογικά το θύμα, σε σημείο που να μην την αφήνει ούτε τηλεόραση να βλέπει μόνη της, έχοντας την απαίτηση να κοιμάται την ίδια ώρα με εκείνον. Όπως αναφέρουν πληροφορίες, το θύμα σκόπευε να προβεί το επόμενο διάστημα σε ασφαλιστικά μέτρα εναντίον του.   Περιστατικά βίας σε παρελθοντικές σχέσεις του   Η «Δημοκρατική της Ρόδου» αποκάλυψε ότι ο 40χρονος είχε επιδείξει επιθετική συμπεριφορά έναντι συντρόφων του και στο παρελθόν.   Συγκεκριμένα, σε πλήρη εξέλιξη βρίσκεται προκαταρκτική εξέταση κατόπιν μηνύσεως που υπέβαλε μια 40χρονη που είχε σχέση μαζί του επί 4 μήνες και συγκεκριμένα από τα μέσα του Φεβρουαρίου 2020 έως και τα μέσα Ιουνίου του 2020. Η 40χρονη τον περιέγραψε ως έναν άνθρωπο κτητικό, χειριστικό και ζηλιάρη.   «Είχε πρόβλημα με οποιονδήποτε άντρα έκανα παρέα ή απλώς μιλούσα, ζήλευε πάρα πολύ, επενέβαινε στις παρέες μου, στην εμφάνισή μου και στη ζωή μου γενικότερα με απόλυτο τρόπο [...] Αυτό ήρθε σε μεγάλη αντίθεση με τη συμπεριφορά του στην αρχή, όπου μου παρουσιάστηκε κύριος, ευγενικός και ότι με νοιαζόταν», κατέθεσε η 40χρονη.   Η 40χρονη είχε καταγγείλει ότι ο δράστης την είχε χτυπήσει με αφορμή συνομιλία που είχε προηγηθεί λίγη ώρα πριν με έναν φίλο της τον οποίο εξαρχής ζήλευε. Η γυναίκα πήγε να ειδοποιήσει τις αρχές και όπως υποστήριξε την κυνήγησε με το αυτοκίνητο του με κίνδυνο να προκληθεί τροχαίο ατύχημα. Υπέβαλε μήνυση εις βάρος του και στην πορεία μετέβαινε στη δουλειά της προσπαθώντας να την επαναπροσεγγίσει.   Προβλήματα φέρεται να είχε δημιουργήσει και στην πρώην σύζυγό του, με την οποία είχαν αποκτήσει ένα παιδί και η οποία είχε προσφύγει εναντίον του στα αστικά και ποινικά δικαστήρια.   Στη δικογραφία εναντίον του είχε περιγράψει περιστατικά βίας και απειλών εναντίον της, με αποκορύφωμα την απειλή της με όπλο όσο αυτή οδηγούσε.   Τον Μάρτιο του 2014 ο 40χρονος είχε καταδικαστεί για παράνομη βία και παράνομη οπλοφορία κυνηγετικού όπλου για το περιστατικό με την πρώην σύζυγό του σε ποινή φυλάκισης 10 μηνών, η οποία σε δεύτερο βαθμό, τον Οκτώβριο του 2018, μειώθηκε στους 2 μήνες με 3ετή αναστολή, αφού του αναγνωρίστηκε ελαφρυντικό.   Με πληροφορίες από ertnews και dimokratiki.gr  " " Γυναικοκτονία στη Ρόδο: «Ο δράστης ήταν βίαιος και σε προηγούμενες σχέσεις του- Είχε απειλήσει με όπλο»" "2022-01-08 17:33:05.818805"
"Προφυλακιστέος κρίθηκε μετά την απολογία του ο 54χρονος που δολοφόνησε τη σύζυγό του μέσα σε ουζερί, που εργαζόταν στη Σωτηρίτσα της Λάρισας.   Ο συζυγοκτόνος, που δολοφόνησε τη γυναίκα του με οχτώ σφαίρες, μεταφέρεται στις φυλακές Λάρισας προσωρινά, ενώ αναμένεται να μετακινηθεί σε άλλο σωφρονιστικό κατάστημα.   Η εν ψυχρώ δολοφονία σημειώθηκε στις 10 το πρωί της περασμένης Τρίτης, όταν ο 54χρονος εισέβαλε με όπλο μέσα στο ουζερί, στην περιοχή Σωτηρίτσα στον Αγιόκαμπο της Λάρισας.   Ο 54χρονος πυροβόλησε τη σύζυγό του οκτώ φορές με αποτέλεσμα να βρει θάνατο. Ο γυναικοκτόνος συνελήφθη λίγη ώρα αργότερα από την Αστυνομία.   Σύμφωνα με πληροφορίες της LiFO, ο δολοφόνος είχε πληροφορηθεί πως η σύζυγός του είχε απευθυνθεί σε δικηγόρο, πιθανότατα για να υποβάλλει αίτηση διαζυγίου.    «Αυτό δείχνουν τα πρώτα στοιχεία. Η γυναίκα ήθελε να απομακρυνθεί. Ήθελε να φύγει και να χωρίσουν. Εκείνος το έμαθε και ανέβηκε να την σκοτώσει», λένε πηγές από την περιοχή.   Σύμφωνα με τοπικά μέσα, ο 54χρονος δράστης ταξίδεψε από την Αθήνα, όπου εργαζόταν ως ταξιτζής για να την σκοτώσει. Είχαν γνωριστεί όταν η γυναίκα ήταν 18 ετών και μαζί είχαν αποκτήσει τρία παιδιά, ηλικιών από 12 έως 25 ετών.   Η 43χρονη έρχονταν τα καλοκαίρια στα παράλια της Λάρισας και βοηθούσε στην οικογενειακή επιχείρηση, που βρίσκεται πάνω στον παραλιακό δρόμο της Σωτηρίτσας. Σύμφωνα με πληροφορίες το ζευγάρι είχε προβλήματα και η 43χρονη είχε ζητήσει από το δικηγόρο της να ξεκινήσει τις διαδικασίες για την έκδοση του διαζυγίου.   Σύμφωνα με καλά πληροφορημένες πηγές που επικαλείται το larissanet.gr, μία ώρα πριν από το φονικό, περίπου στις 9.30 π.μ., ο 54χρονος βρίσκονταν στην πόλη της Λάρισας ψάχνοντας να συναντήσει τον δικηγόρο στον οποίο η σύζυγός είχε αναθέσει την εκκίνηση των διαδικασιών για το διαζύγιό τους. Όταν δεν βρήκε τον δικηγόρο στο γραφείο του, του τηλεφώνησε.       " " Γυναικοκτονία στη Λάρισα: Προφυλακιστέος o 54χρονος δράστης" "2022-01-08 17:33:05.818805"
"  ΠΟΛΛΟΙ ΕΝΟΧΛΟΥΝΤΑΙ ΑΠΟ τον όρο γυναικοκτονία. Θεωρούν πλεονασμό τη χρήση του και υπερβολή. Πολλοί περισσότεροι ανατριχιάζουν στη χρήση της λέξης φεμινισμός, θεωρώντας ότι περιγράφει μανιασμένες γυναικότητες, ενώ περισσότερο πρόκειται για εξηγητικό εργαλείο και κίνημα που σε όλα του τα «κύματα» και σε όλες του τις εκφάνσεις, ακόμη και τις πιο ακραίες, επιχειρεί να προστατεύσει τη γυναικεία φύση και τα δικαιώματά της.   Σε κάθε περίπτωση, ο φεμινισμός, σε μια κοινωνία που εξελίσσεται, πλάθει το δικό του λεξικό και οι όροι που προκύπτουν είναι απολύτως αναγκαίοι για να κατανοηθεί ο τρόπος που η πατριαρχία εξουσιάζει, υποτιμά, βασανίζει, δολοφονεί –κυριολεκτικά και μεταφορικά– τις γυναίκες σήμερα.   Κι αν όλοι γνωρίζουμε πλέον τόσο την ετυμολογία όσο και το νόημα των λέξεων «πατριαρχία», «μισογυνισμός», «σεξισμός», οι όροι που χρησιμοποιούνται όλο και περισσότερο στο εξωτερικό και –με ανακούφιση– μπαίνουν στη ζωή και τη δημόσια κουβέντα και στη χώρα μας πλέον, ψάχνουν πολύ βαθύτερα το πρόβλημα, σε μια απόπειρα να δημιουργηθεί το έδαφος, από το οποίο θα ξεριζωθούν κάποτε –ελπίζουμε στο εγγύς μέλλον– οι σάπιες ρίζες της πατριαρχίας.     Ας δούμε κάποιους από αυτούς:   Εχθρικός σεξισμός (hostile sexism): Η ακραία, επιθετική μορφή σεξισμού που προσβάλλει και ταπεινώνει ανοιχτά και απερίφραστα τις γυναίκες.   «Καλοπροαίρετος» σεξισμός (benevolent sexism): Το είδος του όχι προφανούς σεξισμού, που αρχικά μοιάζει περισσότερο με φιλοφρόνηση προς τις γυναίκες, αλλά παρ’ όλα αυτά πηγάζει από τα σύνδρομα ανωτερότητας των ανδρών. Ο λόγος για τη «σχολή» που υπαγορεύει ότι οι γυναίκες αξίζουν την προστασία και την αγάπη των ανδρών, επειδή είναι μητέρες και τροφοί της οικογένειας, για παράδειγμα, ή επειδή αποτελούν το «αδύναμο φύλο».   Εσωτερικευμένος σεξισμός (internalized sexism): Συγγενής του όρου «εσωτερικευμένος μισογυνισμός». Πρόκειται για τον σεξισμό που αναπτύσσουν γυναίκες μεγαλωμένες σε αυστηρά ανδροκρατούμενο πατριαρχικό περιβάλλον ή σε περιβάλλον εμποτισμένο με τα πρότυπα της πατριαρχίας. Ο σεξισμός γίνεται κομμάτι της κοσμοθεωρίας και της προσωπικής αντίληψης των γυναικών και σταδιακά εκδηλώνεται με εκφάνσεις δυσφορίας, αντιπάθειας ή ακόμη και μίσους προς τις άλλες γυναίκες (εσωτερικευμένος μισογυνισμός).   Μαύρος μισογυνισμός (Misogynoir): Το είδος του μισογυνισμού που εκδηλώνεται προς τις μαύρες γυναίκες.   Ας πάμε λίγο πιο βαθιά, στους όρους που... αμετάφραστοι μπήκαν στη ζωή μας και εκνευρίζουν πολλούς (επειδή δεν έχει βρεθεί μια αντίστοιχη ελληνική λέξη για την περίπτωσή τους), αλλά που έχουν εξηγήσει περίφημα πολλές από τις καταστάσεις που βιώναμε και αδυνατούσαμε να τις ταξινομήσουμε.   Έτσι, όλοι γνωρίζουμε πια για το gaslighting, το mansplaining και το manspreading, το fat-shaming, το victim blaming, αλλά ας έχουμε υπ’ όψιν και τα εξής:   Bropropriating: Ο όρος χρησιμοποιείται για τις περιπτώσεις λογοκλοπής / ιδεοκλοπής από μία γυναίκα και εν συνεχεία οικειοποίησης της ιδέας από έναν άντρα ή επικοινωνίας της με τρόπο που να θεωρεί το κοινωνικό σύνολο ότι πρόκειται για ιδέα γεννημένη από τις ανάγκες των καιρών.   Manterrupting: Ο όρος περιγράφει τον «διακοψία», αλλά σε συζητήσεις που διεξάγονται με γυναίκες συνομιλήτριες, κυρίως. Έχουμε ζήσει άπειρες τέτοιες καταστάσεις σε τηλεοπτικά και ραδιοφωνικά πάνελ, αλλά και πολιτικές αναμετρήσεις, όπου ο άντρας συνομιλητής θα διακόψει βιαίως τη γυναίκα συνομιλήτριά του για να πάρει τον λόγο, καθώς, κατά την άποψή του, έχει κάτι απείρως πιο σημαντικό να συνεισφέρει στον (δημόσιο) διάλογο. Αν συμβαίνει αυτό δημοσίως, είναι κάτι περισσότερο από προφανές για το τι γίνεται στην ιδιωτική σφαίρα και κυρίως αν σχέσεις οικειότητας ή συγγένειας υπάρχουν μεταξύ των συνομιλητών.   Woke: Ο όρος διχάζει, ειδικά στην Αμερική του BlackLivesMatter. Περιγράφει τους εξαιρετικά ευαίσθητους με την πολιτική ορθότητα, ειδικά σε ζητήματα ρατσισμού, που, όμως δεν έχουν κανένα πρόβλημα να δολοφονήσουν χαρακτήρες και να «ακυρώσουν» προσωπικότητες, με τις οποίες απλώς διαφωνούν...   Όσο για το αν ενοχλεί η χρήση των παραπάνω –και άλλων τόσων– αγγλικών όρων σε ελληνικά κείμενα, αυτό έχει κάτι να πει για την ελληνική λεξικογραφία και το αίσθημα ευθύνης και ετοιμότητας των γλωσσολόγων να εργαστούν πάνω στην απόδοση - μετάφραση όρων που απασχολούν τις σύγχρονες κοινωνίες, όρων που τους χρειάζονται για να αναφέρουν / καταγγείλουν / περιγράψουν ένα φαινόμενο, προκειμένου τελικά να το αντιμετωπίσουν.   Ελπίζουμε κάποια στιγμή και στη δική τους βοήθεια σ’ αυτό το πεδίο.  " " Αφού ενοχλεί τόσο ο όρος «γυναικοκτονία», ας δούμε λίγο το σύγχρονο φεμινιστικό λεξικό" "2022-01-08 17:33:05.818805"
"Τέλη Νοεμβρίου 2018. Ένα κλιμάκιο του Λιμενικού της Ρόδου βρίσκει το άψυχο πτώμα της φοιτήτριας Ελένης Τοπαλούδη στη Λίνδο, συγκεκριμένα στην περιοχή «Φώκια» στους Πεύκους.   Λίγο αργότερα, στο ακριτικό Διδυμότειχο, ο αστυνομικός και ξάδελφος της άγρια δολοφονημένης κοπέλας ρωτά τους γονείς της αν «η Ελένη είχε ένα τριαντάφυλλο στη γάμπα της». Ο πατέρας της απαντά θετικά: «Ναι, είχε ένα τατουάζ». Οι γονείς Κούλα και Γιάννης λυγίζουν και αμέσως ρωτούν αν «βρέθηκε η κόρη τους».    Η Ελένη Τοπαλούδη πράγματι είχε βρεθεί νεκρή. Το προηγούμενο βράδυ δύο άνδρες, ο Μανώλης Κούκουρας και ο Αλέξανδρος Λούτσαϊ, της είχαν ζητήσει να τους επισκεφθεί στο σπίτι του ενός εκ των δύο. Η ίδια τούς ακολούθησε, όμως στη συνέχεια αρνήθηκε οποιαδήποτε σεξουαλική επαφή μαζί τους.   Σύμφωνα με την ιατροδικαστική μελέτη, η Ελένη Τοπαλούδη βιάστηκε ομαδικώς. Έπειτα, δέχτηκε επίθεση με σιδερένιο αντικείμενο και έχασε τις αισθήσεις της, κάτι που έκανε τους δύο άνδρες να τη μεταφέρουν αναίσθητη σε παραλία κοντινής περιοχής και να την πετάξουν στη θάλασσα.   Οι δράστες συνελήφθησαν από τις Αρχές ύστερα από εξέταση οπτικοακουστικού υλικού και DNA, που οδήγησε στον εντοπισμό τους στις 5 Δεκεμβρίου 2018. Ύστερα από πολύμηνη δίκη, καταδικάστηκαν σε ισόβια κάθειρξη και δεκαπέντε χρόνια έκαστος για ομαδικό βιασμό και ανθρωποκτονία από πρόθεση, χωρίς ελαφρυντικά.      Την περασμένη Κυριακή οι γονείς της Ελένης τέλεσαν το μνημόσυνο για τα τρία χρόνια από τη δολοφονία της σε κλίμα συγκίνησης, ανάμεσα σε φίλους και συγγενείς. Η μητέρα της άτυχης Ελένης, Κούλα Αρμουτίδου, από το σπίτι της στο Διδυμότειχο αφηγείται στη LiFO: «Είναι σαν μην πέρασε ούτε μια μέρα. Σαν να είναι σήμερα που το μάθαμε. Κι όμως, συμπληρώθηκαν τρία χρόνια».    Τρία χρόνια από τη γυναικοκτονία που συγκλόνισε την Ελλάδα η μητέρα της Ελένης μάς μιλά για όλα όσα έχει ζήσει αυτό το διάστημα, για τις δολοφονίες γυναικών στην Ελλάδα, κάνει έκκληση για αυστηροποίηση των ποινών, αναφέρεται στον τον γιο της Πέτρο, εκφράζει τα παράπονά της και θυμάται ποια ήταν τα τελευταία λόγια που αντάλλαξε με την κόρη της λίγο πριν δολοφονηθεί.       — Τρία χρόνια μετά τη δολοφονία της Ελένης μετράμε δεκατέσσερις γυναικοκτονίες. Μάλιστα, τα τελευταία δέκα χρόνια έχουν δολοφονηθεί 128 γυναίκες. Ουσιαστικά, το 2021 στην Ελλάδα κάθε μήνα σημειώνεται και μία γυναικοκτονία. Το ζήσατε κι εσείς με τον χειρότερο τρόπο. Τι πιστεύετε ότι φταίει; Αναμφίβολα, ζούμε μια πανδημία γυναικοκτονιών. Προσωπικά, θεωρώ ότι οι λόγοι που μας έχουν οδηγήσει σε αυτό το έσχατο σημείο αφορούν καταρχάς την κακή ανατροφή των ανδρών στη χώρα μας. Έχουν μεγαλώσει με τη λογική ότι οι γυναίκες είναι κτήμα τους, ότι τους ανήκουν, ότι δεν έχουν δικαίωμα στη διαφορετική άποψη. Οι άνδρες, κτήτορες και οι γυναίκες σε δεύτερη μοίρα. Και είναι λυπηρό γιατί θα ανέμενε κανείς ότι σε μια εποχή που οι κοινωνίες προοδεύουν δεν θα εξακολουθούσαμε να υποτιμούμε τη θέση της γυναίκας.   Δυστυχώς, η νοοτροπία του άνδρα-αφέντη είναι απόλυτα κυρίαρχη. Όπως συνέβαινε στα χρόνια της δικής μου μητέρας, οπότε ο σύζυγος ήταν ο σατράπης, ο αφέντης του σπιτιού. Βιαιοπραγούσε εναντίον σου, σου συμπεριφερόταν όπως στα ζώα και η οικογένειά σου αρνούνταν να σε δεχτεί πίσω. Δεν είχες λόγο όταν ο άνδρας μιλούσε. Η στάση σου έπρεπε να είναι σιωπηρή. «Δεν πρέπει να αντιμιλάς», συνήθιζαν να λένε.   Αυτά ήταν τα ήθη της εποχής, τα οποία συνεχίζουμε να βλέπουμε και σήμερα. Ζούμε σε μια πατριαρχική κοινωνία. Και είναι θλιβερό το ότι πολλοί συμπολίτες μας δεν έχουν αντιληφθεί πως το νταηλίκι και η ψευτομαγκιά σκοτώνουν. Για μένα, λοιπόν, η ρίζα του κακού βρίσκεται στην κακή ανατροφή. Όσο μεγαλώνουμε νταήδες και ψευτόμαγκες, που δεν έχουν μάθει να σέβονται και να αγαπούν, οι γυναικοκτονίες θα αυξάνονται.   — Θεωρείτε ότι μεγάλη ευθύνη φέρει και η κοινωνία; Είναι συνένοχη;  Πολλές φορές βλέπουμε την κοινωνία μας να κατακεραυνώνει τους δολοφόνους και από την άλλη να υποστηρίζει ότι πρόκειται για έγκλημα πάθους. Μάθαμε να παίζουμε με τις λέξεις, για να αποφεύγουμε τις ευθύνες μας. Τι θα πει πάθος; Όταν αγαπάς, δεν ζεις σε ένα καθεστώς φόβου. Δεν χτυπάς, δεν δέρνεις και δεν κακοποιείς.   Επίσης, η ελληνική κοινωνία, όπως και η πολιτεία, έχουν εφησυχάσει, περιορίζονται στον ρόλο του θεατή. Η ελληνική κοινωνία αντιδρά καθισμένη στον καναπέ της. Είδες, μήπως, να γίνεται καμιά διαδήλωση ή καμιά πορεία για τις γυναικοκτονίες; Έγινε καμία δράση; Ποια εκδήλωση ευαισθητοποίησης έχουμε δει; Εκφράζουν για λίγα λεπτά τη συντριβή τους, συμπάσχουν και μετά επιστρέφουν στις ζωές τους. Πενθούν σαν ένα πυροτέχνημα που διαρκεί λίγα δευτερόλεπτα. Κανείς, όμως, δεν μπορεί να νιώσει τον αβάσταχτο πόνο της μάνας.   Είμαστε ψεύτες και υποκριτές. Μόνο εγώ ξέρω πώς είναι να στέλνεις το παιδί σου γεμάτο όνειρα και φιλοδοξίες να σπουδάσει και να σ’ το γυρίζουν πάνω σε ένα φέρετρο. Αντί να την καμαρώσω με ένα πτυχίο, είδα την κόρη μου μέσα στη νεκροφόρα. Και δεν μπόρεσα ούτε να τη νεκροφιλήσω. Αυτός είναι ο προσωπικός μου Γολγοθάς.          — Τι πρέπει να αλλάξει κατά τη γνώμη σας;  Προφανώς, όσον αφορά την πολιτεία, αυτό που πρέπει να αλλάξει είναι ο Ποινικός Κώδικας. Να συμπεριληφθεί σε αυτόν ο όρος «γυναικοκτονία», όπως συμβαίνει, για παράδειγμα, στην Κύπρο. Στη χώρα μας δεν βολεύει να συμβεί αυτό γιατί με αυτόν τον τρόπο είναι σαν να αναγνωρίζεις επίσημα την πατριαρχία. Υποκρισία, δηλαδή, στον μέγιστο βαθμό.   Επιπλέον, όσον αφορά την αυστηροποίηση των ποινών, όταν λέμε «ισόβια», να το εννοούμε. Είναι απαράδεκτο οι δολοφόνοι της κόρης μου να βγουν από τη φυλακή σε δέκα χρόνια και να τρώνε, να πίνουν και να γελούν. Στη δίκη του παιδιού μου δεν μου δόθηκε δεύτερη φορά η δυνατότητα να μιλήσω. Την πρώτη με πήρε το φορείο, επειδή ήμουν σε λιπόθυμη κατάσταση. Αντιθέτως, στους δολοφόνους δόθηκε ξανά και ξανά η ευκαιρία να υπερασπιστούν τον εαυτό τους.   Ξέρετε ότι τον Φεβρουάριο του 2022 θα εκδικαστεί η έφεση που υπέβαλαν; Είναι κράτος αυτό; Οι δολοφόνοι θα έχουν πάλι την ευκαιρία να υπερασπιστούν τι ακριβώς; Κι εγώ, για άλλη μια φορά, θα είμαι αναγκασμένη να ζήσω τον θάνατο και τα βασανιστήρια της κόρης μου. Θα ακούσω ξανά τις τσιρίδες της, θα αισθανθώ πάλι τον τρόμο και τη βία που έζησε. «Τι σε περιμένει πάλι, Κούλα», αναρωτιέμαι καθημερινά. Και, εκτός των άλλων, να πρέπει να πληρώσεις ξανά παραστατικά και άλλα δικαστικά έξοδα.   Δεν θα έπρεπε η Δικαιοσύνη να έχει προνοήσει ώστε όλα αυτά να τα χρεώνονται οι δολοφόνοι; Αλλά προφανώς αυτές οι δολοφονίες δεν αφορούν τους πολιτικούς που νομοθετούν. Διότι το κακό συμβαίνει στα παιδιά της μεσαίας και εργατικής τάξης, όχι στα πλουσιόπαιδα. Γι’ αυτό η Ελλάδα έχει γίνει το κράτος των δολοφόνων και των παιδοβιαστών.    — Την περασμένη Κυριακή είχατε το μνημόσυνο για τα τρία χρόνια από τη δολοφονία της Ελένης. Ποιες σκέψεις κυριαρχούν στο μυαλό σας; Η πληγή όταν χάνεις το παιδί σου δεν κλείνει ποτέ. Κάθε μέρα ζω με τον θάνατο και τις αναμνήσεις. Ο χρόνος δεν γιατρεύει. Δεν μπορείς να ξεχάσεις. Δεν θα σβήσουν ποτέ απ’ τη μνήμη μου αυτές οι εικόνες που έζησα με την κόρη μου. Απεναντίας, κάθε μέρα αιμορραγείς περισσότερο. Νιώθω σαν να συνέβησαν όλα χθες. Ο πόνος στην ψυχή μου είναι σαν ένα κάρβουνο που σιγοκαίει την καρδιά μου. Έχασα το παιδί μου και μαζί μού πήραν και το πιο φωτεινό κομμάτι της ζωής μου.   Πέθανε η μητέρα μου, «έφυγε» ο πατέρας μου χτυπημένος από τον καρκίνο. Όμως ήταν θάνατοι που τους χωρά η λογική, που τους αντέχεις επειδή οι άνθρωποι έκαναν τον κύκλο τους ή πέθαναν από παθολογικά αίτια. Την απώλεια της Ελένης μου δεν θα την ξεπεράσω ποτέ. Με καταδίκασαν κι εμένα σε έναν ισόβιο θάνατο.        — Τρία χρόνια μετά τι έχει χαραχτεί πιο έντονα στη μνήμη σας από τη δολοφονία της Ελένης;  Η φρίκη. Όλα αυτά που έζησε το παιδί μου σε εκείνο το καταραμένο σπίτι. Το χτύπημα με το σιδερένιο αντικείμενο. Ο βιασμός. Τα χτυπήματα. Αλλά και τι ακολούθησε.   Όλες τις νύχτες παραμένω ξάγρυπνη. Σκέφτομαι συνεχώς το γυμνό κορμί της κόρης μου, το οποίο ήταν ζωντανό όταν το πέταξαν στη θάλασσα, στα κρύα νερά. Σκέφτομαι ότι διατηρούσε ακόμη τις αισθήσεις της όταν την έριξαν στα βράχια. Είχε δεμένα τα πόδια της και φώναζε: «Ο πατέρας μου θα σας βρει». Ζητούσε έλεος. Σκέφτομαι, επίσης, πως το σώμα του παιδιού μου είχε σκαλώσει κάπου σε έναν βράχο. Και το έσπρωχναν με κλοτσιές οι φονιάδες. Ήταν ζωντανή και παρακαλούσε για βοήθεια. Άραγε, σε τι Θεό πιστεύουν αυτά τα τέρατα;   Οκτώ ώρες η κόρη μου χαροπάλευε. Και εξαιτίας του σοβαρότατου τραύματος στο κεφάλι έχασε τις αισθήσεις της και πνίγηκε στη θάλασσα. Και αν εκείνη την ημέρα ο άνεμος δεν φυσούσε αντίθετα, το άψυχο σώμα της ίσως και να μην είχε βρεθεί ποτέ.   Οι μοναδικές στιγμές που απαλύνουν τον πόνο μου είναι όταν τη θυμάμαι σε μικρή ηλικία. Το πως μεγάλωνε, τις εκπλήξεις που της κάναμε, τις γιορτές. Αλλά και τα γέλια της, τις χαρές και το χαμόγελό της. Και ξαφνικά, ένα βράδυ, όλα κόπηκαν με τον πιο βίαιο τρόπο. Θυμάμαι τα όνειρά της, τα σχέδια που έκανε, αλλά και πόσο της άρεσαν τα ταξίδια. Κι αυτά τα καρκινώματα την έστειλαν σε ένα ταξίδι χωρίς επιστροφή.   Για μένα τεράστια ευθύνη έχουν και οι γονείς των δολοφόνων. Είναι ηθικοί αυτουργοί έτσι όπως μεγάλωσαν αυτά τα παιδιά. Ανύπαρκτοι. Θλιβεροί. Συνένοχοι. Αλλά αυτή ήταν η ανθρωπιά που τους έδωσαν και τους δίδαξαν.    — Ανήμερα της Παγκόσμιας Ημέρας για την Εξάλειψη της Βίας κατά των Γυναικών εγκαινιάστηκε η έκθεση «She’s gone» («Για ένα αδειανό πουκάμισο») στο Ίδρυμα Κακογιάννη. Όπως είδα, παραχωρήσατε τα ρούχα που φορούσε η κόρη σας πριν από τη δολοφονία της. Πώς πήρατε αυτή την απόφαση;  Ήταν μια πολύ δύσκολη απόφαση αυτή για μένα και τον Γιάννη. Μάτωσε η ψυχή μας. Κρατούσαμε τα ρούχα και κλαίγαμε ασταμάτητα. Ποτάμια τα δάκρυα κυλούσαν πάνω στο μαύρο παντελόνι, στο μπλουζάκι της και στο πουκαμισάκι. Το κάναμε, όμως, για να συμβάλουμε σε μια πράξη ευαισθητοποίησης.   Αυτά τα ρούχα μπορεί να μην τα φορά πλέον η κόρη μου, αλλά έχουν φωνή, αποτελούν τη δική της κραυγή. Είναι ένα κομμάτι της ζωής της που ταξιδεύει σε διάφορες χώρες σαν ένα κερί αναμμένο για κάθε γυναίκα που φονεύθηκε.    — Δεν καταφέρατε να πάτε στη Ρόδο μετά τη δολοφονία της Ελένης. Έχετε κρατήσει άλλα αντικείμενα της κόρης σας;  Δεν είχα το σθένος να το αντιμετωπίσω όλο αυτό. Δεν υπήρχε δύναμη μέσα μου προκειμένου να αντικρίσω όλα όσα θύμιζαν τις τελευταίες στιγμές της κόρης μου.   Ο Γιάννης, μαζί με τον κουνιάδο μου και έναν φίλο τους, άντεξαν να επιστρέψουν στο νησί. Εκείνος μού έφερε τις τρίχες από τις βούρτσες της, τις μισοφαγωμένες τσίχλες της αλλά και κάποια αποτσίγαρα. [Κλαίει]… Ακόμα και ένα μισοδαγκωμένο μήλο έφερε μαζί του, το κρατήσαμε και μετά πήγαμε και το ρίξαμε στον τάφο του παιδιού μας.      — Ο γιος σας Πέτρος πώς το έχει βιώσει όλο αυτό;  Όταν δολοφονήθηκε η Ελένη, πήγαινε στην Α’ Γυμνασίου. Όπως αντιλαμβάνεσαι, έζησε τον φρικαλέο θάνατο της αδερφής του σε μια τρυφερή ηλικία. Πανικός. Κλάματα. Ο κόσμος γύρω του γκρεμίστηκε. Μεγάλωνε με τη σκέψη ότι είχε μια αδελφή και μέσα σε μια μέρα βρέθηκε να χάνει τη γη κάτω από τα πόδια του. Στην κηδεία φώναζε και δεν άντεξε ως το τέλος.   Όλο αυτό το διάστημα παραμένει κλεισμένος μέσα σε ένα δωμάτιο. Διότι δέχτηκε εκφοβισμό και ακόμη δέχεται. Έχει χάσει την εμπιστοσύνη του σε όλους και σε όλα. Αποφεύγει τις πολλές κοινωνικές επαφές, έχει μόνο κάποιους κοντινούς φίλους.   Ξέρεις, κάποια στιγμή ο γιος μου τα είπε όλα: «Υπάρχει πολύς σκουπιδότοπος ψυχών γύρω μας. Αλλά, ευτυχώς, ανάμεσά τους ξεχωρίζουν ακόμη κάποια διαμάντια».     — Ποιο είναι το παράπονό σας όλα αυτά τα χρόνια; Ότι κανείς από την πολιτεία δεν μας έχει βοηθήσει. Πολλοί μας έχουν επισκεφθεί στο σπίτι μας, στο Διδυμότειχο, όπως η Πρόεδρος της Δημοκρατίας ή άλλοι πολιτικοί, ευρωβουλευτές κ.λπ. Όμως δεν έχει γίνει τίποτα. Προφανώς, αυτά είναι ενδείξεις συμπαράστασης και συμβολικές ενέργειες. Και είναι μεγάλη τιμή για τη μνήμη της Ελένης μας. Αλλά την ίδια στιγμή είμαστε μισθοσυντήρητοι και δυσκολευόμαστε να τα βγάλουμε πέρα. Έχουμε υπέρογκα χρέη και κανείς δεν έχει ενδιαφερθεί.   Είπαμε στην Πρόεδρο για τα δάνεια, τα οποία μας ταλανίζουν καθημερινά. Όλα τα έξοδα για τις κηδείες και τα μνημόσυνα τα έχει πληρώσει η Θρακιώτισσα πεθερά μου. Αν δεν ήταν η γιαγιά της Ελένης, το παιδί μου ίσως να ήταν ακόμη άταφο στην Ρόδο. Νοιάστηκε κανείς αν εγώ ή ό άνδρας μου έχουμε το κουράγιο να διδάσκουμε καθημερινά τα παιδιά ως εκπαιδευτικοί; Για το αν είμαι σε θέση ως νηπιαγωγός να σταθώ μέσα στην τάξη και να είμαι χαρούμενη μπροστά στα παιδιά;   Δυστυχώς, καμία βοήθεια δεν μας έχει προσφερθεί από πουθενά. Δεν αρκούν μόνο οι επισκέψεις, πρέπει να προκύπτει και κάποιο αποτέλεσμα. Ούτε ο Δήμος αλλά ούτε καν η Εκκλησία δεν μας χτύπησε την πόρτα για να μας πει δυο λόγια παρηγορητικά. Η μόνη βοήθεια που έχω λάβει είναι από ανώνυμους και απλούς ανθρώπους.      — Ποια ήταν τα τελευταία λόγια που ανταλλάξατε με την Ελένη;  Όλα όσα συζητά μια κόρη με τη μητέρα της. Θυμάμαι, είχαμε μιλήσει στο τηλέφωνο και μου έλεγε πόσο ανυπομονούσε να έρθει για τις γιορτές των Χριστουγέννων στο Διδυμότειχο. Μάλιστα, εκείνη την ημέρα ήμουν με την κουμπάρα μου. Μας ρωτούσε τι κάνουμε, τι φάγαμε και της έλεγα ότι είχα φτιάξει ένα αγαπημένο της ποντιακό φαγητό. Ήταν πάρα πολύ χαρούμενη που σε λίγες μέρες θα βρισκόταν μαζί μας.   Κλείσαμε το τηλέφωνο με τη φράση που λέει κάθε μάνα στο παιδί της: «Να προσέχεις τον εαυτό σου». Δύο μέρες αργότερα το παιδί μου βρέθηκε πνιγμένο.      — Τι θεωρείτε σημαντικό στη ζωή;   Την αγάπη και την ανοιχτή αγκαλιά. Όλα τα υπόλοιπα είναι μάταια. Και τα υλικά αγαθά δεν έχουν καμία αξία. Αν δεν καλλιεργήσουμε τον σεβασμό προς τους άλλους αλλά και απέναντι στο διαφορετικό πάντα θα υπάρχει ένα σπίτι που θα θρηνεί τη δική του Ελένη.    " " Κούλα Τοπαλούδη: «Όσο μεγαλώνουμε νταήδες και ψευτόμαγκες, οι γυναικοκτονίες θα αυξάνονται»" "2022-01-08 17:33:05.818805"
"Η έξαρση των εγκλημάτων ενδοοικογενειακής βίας και οι γυναικοκτονίες που πληθαίνουν οδήγησαν τον εισαγγελέα του Αρείου Πάγου, Βασίλη Πλιώτα, να αποστείλει σχετική εγκύκλιο προς τους συναδέλφους του.    Με την εγκύκλιο καλεί τους εισαγγελείς να παρεμβαίνουν άμεσα προκειμένου στο πλαίσιο του αυτοφώρου να κινούνται οι διαδικασίες για τη σύλληψη των δραστών εγκλημάτων ενδοοικογενειακής βίας, ενώ ζητά οι συναφείς ποινικές υποθέσεις να εκδικάζονται κατά προτεραιότητα και να αποφεύγεται η αναβολή εκδίκασής τους.    Ακόμη, ζητά από τους εισαγγελείς να υποστηρίζονται και να ενθαρρύνονται τα θύματα ενδοοικογενειακής βίας στην καταγγελία της βίαιης σε βάρος τους συμπεριφοράς.    Η αναφορά στις γυναικοκτονίες   Σύμφωνα με νομικούς κύκλους, πρόκειται για το πρώτο κείμενο ανώτατου εισαγγελικού λειτουργού που αναφέρεται ρητά στον όρο «γυναικοκτονία», θέτοντας ζήτημα της νομικής θεμελίωσής του.    Ο κ. Πλιώτας επισημαίνει ότι δυστυχώς διαπιστώνεται έξαρση των εγκλημάτων ενδοοικογενειακής βίας, «με ποικίλες, καινοφανείς και ποιοτικά μεταλλαγμένες μορφές εμφάνισής τους», κυρίως σε βάρος των γυναικών.    Με συχνότητα πλέον, σχετικές απαξιολογικές συμπεριφορές διακρίνονται από ανησυχητική, εντεινόμενη και άμετρη βία, τονίζει ο εισαγγελέας του Αρείου Πάγου. «Δεν είναι λίγες οι φορές που εξελίσσονται ακόμη και σε κατάφωρη περιφρόνηση και αυτού του υπέρτατου όλων έννομου αγαθού της ζωής, με ακραίες, δυσνόητες, χωρίς αναστολές, απεχθείς και με ιδιαίτερη σκληρότητα ανθρωποκτονίες που συνταράσσουν την κοινωνία», αναφέρει χαρακτηριστικά.    «Με αφορμή αυτές τις καταστάσεις και στη χώρα μας, ευρέως, οι περιπτώσεις αφαίρεσης της ζωής γυναίκας, ιδίως από σεξιστικά κίνητρα, “λόγους τιμής”, σκοπούς εμπορίας ανθρώπων και οικονομική εκμετάλλευση, αποδίδονται με τον όρο “γυναικοκτονία” και γίνεται λόγος για ανάγκη διακριτής τυποποιημένης ποινικής πρόβλεψης ή και για αναγωγή αυτής ως διακεκριμένης παραλλαγής της ανθρωποκτονίας του άρθρου 299 ΠΚ. Διεθνώς, σε αρκετές χώρες, καθώς το φαινόμενο δεν είναι μόνο ελληνικό αλλά έχει προσλάβει παγκόσμιες διαστάσεις, υιοθετήθηκε και νομοθετικά η θεώρηση αυτή», αναφέρει ο κ. Πλιώτας.    Αναλυτικά η εγκύκλιος, όπως τη δημοσίευσε η «Καθημερινή»   «​Με την εφαρμογή του και σήμερα (μερικώς) ισχύοντος ν.3500/2006 «για την αντιμετώπιση της ενδοοικογενειακής βίας», η Εισαγγελία του Αρείου Πάγου απηύθυνε, και κατά το παρελθόν, και εξυπαρχής μάλιστα με την Εγκ. Εισ. ΑΠ 2/2007 (Στ. Γκρόζου), γενικές οδηγίες προς τους εισαγγελικούς λειτουργούς της  χώρας. Με αυτές (τις γενικές οδηγίες) τις οποίες ακολουθείτε, επιχειρείται να επιτυγχάνεται η ορθή και ενιαία εφαρμογή των διατάξεων  του ειδικού αυτού νόμου, ώστε να ενισχυθεί η αρμονική συμβίωση των προσώπων στα πλαίσια της οικογένειας και να προστατεύονται τα θύματα του φαινομένου της ενδοοικογενειακής βίας, που είναι πρωτίστως  οι γυναίκες αλλά και τα υπαγόμενα στην έννοια της “οικογένειας” του νόμου, κατεξοχήν «ευάλωτα πρόσωπα», δηλαδή οι ανήλικοι, οι υπερήλικοι και οι ανήμποροι.   Οι κατευθύνσεις αυτές εξακολουθούν να διατηρούν την εφαρμοστική χρησιμότητα  και την ερμηνευτική αξία τους, αφού μάλιστα το αντίστοιχο νομικό καθεστώς υπό το οποίο εκδόθηκαν παραμένει κατά βάση το ίδιο, με τις θετικές προσθήκες: α) του ν.4531/2018, με τον οποίο το Ελληνικό Κοινοβούλιο κύρωσε τη Σύμβαση της Κωνσταντινούπολης και με τις ρυθμίσεις του (άρθρο 3), διευρύνθηκαν τα πρόσωπα της οικογένειας σε σχέση με αυτά του ν.3500/2006, το πεδίο εφαρμογής του οποίου έτσι επεκτάθηκε, επήλθε βελτίωση των προβλεπόμενων μέτρων δικονομικού καταναγκασμού κατά των παραβατών του νόμου και καθιερώθηκε, για τις στρεφόμενες κατά ανηλίκων πράξεις των άρθρων 6, 7 και 9 του νόμου, η αναστολή της έναρξης της προθεσμίας παραγραφής μέχρi την ενηλικίωση του θύματος και για ένα έτος μετά, εφόσον πρόκειται για πλημμέλημα και για τρία έτη μετά, εφόσον πρόκειται για κακούργημα και β) του νέου ΠΚ, με τον οποίο, στο μεν άρθρο 312, όπως από το κείμενό του και την αντίστοιχη αιτιολογική έκθεση προκύπτει, διευρύνθηκε ο κύκλος των προστατευόμενων προσώπων, αυξήθηκαν οι προβλεπόμενες για την σωματική τους βλάβη ποινές, προβλέφθηκαν επιβαρυντικές περιστάσεις και εμπλουτίστηκαν οι μορφές της τυποποιούμενης συμπεριφοράς, στα δε άρθρα 330 και 333 τυποποιούνται ειδικά, με απειλή αυξημένης ποινής, η παράνομη βία και απειλή που στρέφονται, όπως και στην περίπτωση του άρθρου 312, κατά αδύναμων προσώπων.   Ωστόσο, παρά τη σχετική επάρκεια του νομικού μας πλαισίου, με την προσαρμογή του σε αυξημένης τυπικής ισχύος διεθνή κείμενα και την ουσιαστικοποίηση της παρεχόμενης προστασίας με την αναδιαμόρφωση των σχετικών ποινικών διατάξεων του νέου ΠΚ, διαπιστώνεται, δυστυχώς, έξαρση των εγκλημάτων ενδοοικογενειακής βίας, με ποικίλες, καινοφανείς και ποιοτικά μεταλλαγμένες μορφές εμφάνισής τους, κυρίως, όπως προαναφέρεται, σε βάρος των γυναικών. Με συχνότητα πλέον, σχετικές απαξιολογικές συμπεριφορές διακρίνονται από ανησυχητική, εντεινόμενη και άμετρη βία. Δεν είναι λίγες οι φορές που εξελίσσονται ακόμη και σε κατάφωρη περιφρόνηση και αυτού του υπέρτατου όλων έννομου αγαθού της ζωής, με ακραίες, δυσνόητες, χωρίς αναστολές, απεχθείς και με ιδιαίτερη σκληρότητα ανθρωποκτονίες που συνταράσσουν την κοινωνία. Με αφορμή αυτές τις καταστάσεις και στη χώρα μας, ευρέως, οι περιπτώσεις αφαίρεσης της ζωής γυναίκας, ιδίως από σεξιστικά κίνητρα, «λόγους τιμής», σκοπούς εμπορίας ανθρώπων και οικονομική εκμετάλλευση, αποδίδονται με τον όρο «γυναικοκτονία» και γίνεται λόγος για ανάγκη  διακριτής τυποποιημένης ποινικής πρόβλεψης ή και για αναγωγή αυτής ως διακεκριμένης παραλλαγής της ανθρωποκτονίας του άρθρου 299 ΠΚ. Διεθνώς, σε αρκετές χώρες, καθώς το φαινόμενο δεν είναι μόνο ελληνικό αλλά έχει προσλάβει παγκόσμιες διαστάσεις, υιοθετήθηκε και νομοθετικά η θεώρηση αυτή.   Η θλιβερή πραγματικότητα που βιώνουμε, αξιώνει επιτακτικά, στα πλαίσια της λειτουργικής σας αρμοδιότητας και αποστολής για την τήρηση της νομιμότητας και την προστασία των πολιτών, και τη δική σας, υπερβάλλουσα εγρήγορση, σημαντική παρέμβαση και συμβολή. Ενεργώντας, οιονεί προληπτικά και συνεπώς και αποτρεπτικά, πρέπει να εξαντλείτε κάθε νομική σας δυνατότητα με επιδίωξη  να αντιμετωπίζονται με τον αρμόζοντα δραστικό τρόπο και με ικανοποιητικά αποτελέσματα οι εκδηλώσεις ενδοοικογενειακής βίας, ήδη από το πρώιμο στάδιο εμφάνισής τους, κυρίως, εκτός των άλλων, και με τη δημιουργία όρων αποφόρτισης, μείωσης της έντασης και παρεμπόδισης δυσμενέστερης εξέλιξης. Επισημαίνεται ότι στη σύγχρονη αντεγκληματική πολιτική αναγνωρίζεται ως σημαντικός παράγων επιτυχίας της και η εκ των προτέρων γνώση από τον υποψήφιο δράστη αξιόποινης πράξης, ότι εφόσον τελικώς παραβεί τον ποινικό νόμο θα τύχει της δέουσας απάντησης από την οργανωμένη πολιτεία. Ότι δηλαδή θα διακριβωθεί η ταυτότητά του, θα συλληφθεί, θα δικαστεί σύντομα και θα του επιβληθεί η προβλεπόμενη προσήκουσα ποινή, η οποία, οπωσδήποτε θα εκτελεστεί.   Μετά από αυτά, παρακαλούμε να εντείνετε την υπηρεσιακή σας δραστηριότητα, εμπλουτίζοντας και επαυξάνοντας αυτή στην αντιμετώπιση της ενδοοικογενειακής βίας και υπό τις ειδικότερες, ακόλουθες γενικές οδηγίες, πέραν αυτών, αναλόγων ή παρεμφερών, που σας έχουν ήδη δοθεί.    Ι. Στις ακροάσεις πολιτών, κατά την άσκηση του από το άρθρο 25 παρ.4 στοιχ.α του ν.1756/1988 απορρέοντος δικαιώματός σας, να επιδεικνύετε   ιδιαίτερο ενδιαφέρον και αυξημένη προσοχή στις αιτιάσεις και τα «παράπονα», προσώπων, που τις περισσότερες φορές είναι γυναίκες, όταν εμφανίζονται ως θύματα ενδοοικογενειακής βίας. Επιβάλλεται τα πρόσωπα αυτά να προσεγγίζονται με διακριτικότητα και σεβασμό της αξιοπρέπειάς τους, να υποστηρίζονται και να ενθαρρύνονται στην καταγγελία βίαιης σε βάρος τους συμπεριφοράς. Άμεσα στη συνέχεια, συντρεχόντων των νομίμων όρων, θα πρέπει να προβαίνετε στις προβλεπόμενες δικονομικές ενέργειες για τη βεβαίωση αξιόποινης συμπεριφοράς κ.λ.π, ενεργώντας συγχρόνως για την αποκλιμάκωση της έντασης και απομάκρυνση του κινδύνου περαιτέρω αρνητικών εξελίξεων. Εκτιμώντας δε και τις ιδιαίτερες συνοδευτικές περιστάσεις κάθε περίπτωσης, να απευθύνετε σαφείς και ορισμένες οδηγίες προς τους αστυνομικούς ανακριτικούς υπαλλήλους και να ζητάτε την ενεργοποίηση, την συνδρομή, την ενασχόληση και την επιμέλεια των θεσμοθετημένων δομών των Κοινωνικών Υπηρεσιών. Δεν πρέπει, βεβαίως, να σας διαφεύγει ότι ο ν. 3500/2006 και οι συναφείς διατάξεις του νέου ΠΚ έχουν σκοπό να προστατεύσουν τον ορισμένο κύκλο προσώπων και δεν νοείται παρέμβαση που να είναι αυθαίρετη ή να θίγει την και συνταγματικά προστατευόμενη ιδιωτική και οικογενειακή ζωή των ατόμων.   ΙΙ. Στις περιπτώσεις τέλεσης στα όρια του αυτοφώρου πλημμελημάτων ενδοοικογενειακής βίας (σωματικής βλάβης, απειλής, παράνομης βίας), πρέπει να ακολουθείται ως κανόνας  η διαδικασία των άρθρων 417 επ. ΚΠΔ, με τη σύλληψη δηλαδή του δράστη, την προσαγωγή του στον εισαγγελέα, την άσκηση εναντίον του ποινικής δίωξης (εφόσον συντρέχουν  οι για τούτο αξιούμενες από το νόμο προϋποθέσεις) και την άμεση παραπομπή του στο ποινικό ακροατήριο, εκτός εάν δικονομικοί ή άλλοι εξαιρετικοί λόγοι εμποδίζουν τη διαδικασία αυτή. Στην αυτόφωρη διαδικασία προσφέρονται, από τη μη διαδρομή του χρόνου, αναλλοίωτα  τα  αποδεικτικά  στοιχεία (=πρωτογενής απόδειξη ) και συνεπώς είναι δυνατή η αμεσότητα της ποινικής προστασίας των θυμάτων. Σε περίπτωση μη εφαρμογής της αυτόφωρης διαδικασίας ο δράστης δεν αποθαρρύνεται ούτε αποτρέπεται αποτελεσματικά από το να υπερβαίνει τους φραγμούς της νομιμότητας και  είναι πιο ευχερές πλέον σ΄ αυτόν, να εκδηλώνει, για ακόμη μια φορά, τη βίαιη-αξιόποινη συμπεριφορά του εναντίον αδύναμων ατόμων με τα οποία (θα συνεχίσει να) συνοικεί.     ΙΙΙ. Όταν με τη συνδρομή των νομίμων προϋποθέσεων εφαρμόζεται η διαδικασία της ποινικής διαμεσολάβησης (άρθρ.11 επ. ν.3500/2006), ο αρμόδιος για τα θέματα ενδοοικογενειακής βίας εισαγγελικός λειτουργός παρακολουθεί επισταμένως την τήρηση των τεθέντων όρων από τον φερόμενο ως υπαίτιο ενδοοικογενειακής βίας και θα πρέπει να επιλαμβάνεται τάχιστα όταν αυτός δεν συμμορφώνεται με τους όρους.   ΙV. Οι συναφείς ποινικές υποθέσεις που εισάγονται στο ακροατήριο, θα προσδιορίζονται, σύμφωνα και με τη σπουδαιότητά τους, κατά προτεραιότητα και κατά την κατανομή τους στο έκθεμα θα προτάσσονται στην αρίθμηση για να αποφεύγεται η αναβολή εκδίκασής τους, εξαιτίας του γνωστού λόγου «της παρέλευσης του ωραρίου». Μετά από αναβολή της υπόθεσης, εφόσον το δικαστήριο παρέλειψε τον προσδιορισμό της υπόθεσης σε ρητή δικάσιμο, θα ενεργούνται τα ανάλογα.   V. Tέλος, στις περιπτώσεις στις οποίες τα θύματα πράξεων ενδοοικογενειακής βίας είναι ανήλικοι, ισχύουν και οι ειδικότερες οδηγίες που έχομε ήδη απευθύνει (Εγκ.Εισ.ΑΠ16/2007 [Β. Μαρκή] και Εγκ. Εισ. ΑΠ 5/2021 [Γ.Αδειλίνη], αναρτημένες στην ιστοσελίδα www.eisap.gr).   Είναι προφανές ότι οι παραπάνω, υπό το πρίσμα της εισαγγελικής λειτουργίας από το άρθρο 24 παρ.5α ν.1756/1988, γενικές οδηγίες, στοχεύουν στην αντιμετώπιση της εγκληματικότητας που εμφανίζεται με την ειδική παθογένεια της ενδοοικογενειακής βίας. Διατηρούν μεν και τη γενικότερη χρησιμότητά τους, αλλά εκ του σκοπού και ιδίως από την ειδικότερη φύση τους, δεν επεκτείνονται σε θέματα καταπολέμησης της εγκληματικότητας συνολικώς, καθώς αυτά συνάπτονται με την έρευνα των ευρύτερων κοινωνικών, οικονομικών, πολιτικών, ιδεολογικών καταστάσεων, εκτάκτων συνθηκών (όπως η πανδημία), τους λόγους που εξωθούν στο έγκλημα, τις μεθόδους δράσης των υπαιτίων εγκληματικών πράξεων, τις ποικιλόμορφες παραμέτρους και εκδοχές αυτών κλπ. Άλλωστε, αυτά αποτελούν αντικείμενο της γενικότερης, σύγχρονης αντεγκληματικής πολιτικής, του προγραμματισμού και του συνολικού σχεδιασμού για τη σφαιρική αντιμετώπιση του φαινομένου της εγκληματικότητας και των εξάρσεών της. Στο ίδιο πεδίο προβληματισμού αναμφισβήτητα εντάσσεται και το φαινόμενο που μας απασχόλησε εν προκειμένω, υπό την ειδική, όμως, εισαγγελική οπτική.   Οι κ.κ. Διευθύνοντες τις Εισαγγελίες Εφετών της Χώρας, παρακαλούνται να ασκούν τη δέουσα εποπτεία για την εφαρμογή της παρούσας». " " Εγκύκλιος Πλιώτα προς εισαγγελείς για τις γυναικοκτονίες και την ενδοοικογενειακή βία" "2022-01-08 17:33:05.818805"
"Κατηγορούμενος για ανθρωποκτονία από πρόθεση είναι ο 30χρονος ο οποίος δολοφόνησε την 26χρονη κατά την διάρκεια των διακοπών τους στην Φολέγανδρο.   Όπως αναφέρει η Αστυνομία σε ανακοίνωσή της, ο συλληφθείς, ο οποίος παραδέχτηκε την ενοχή του, με τη σε βάρος του σχηματισθείσα δικογραφία, θα οδηγηθεί στην Εισαγγελία Πρωτοδικών Νάξου. Μετά την αρχική εξαφάνισή του για αρκετές ώρες και τελικά τον εντοπισμό του, ο 30χρονος ομολόγησε τα ξημερώματα της Κυριακής την πράξη του στους αστυνομικούς και συνελήφθη.   Όπως είπε στις Αρχές, οι δυο τους τσακώνονταν τις τελευταίες ημέρες. Το ίδιο έγινε και το μοιραίο μεσημέρι της Παρασκευής ενώ βρίσκονταν εν κινήσει στο αυτοκίνητο. Εκείνος έβγαλε εκτός δρόμου το όχημα και το έριξε στην βραχώδη πλαγιά 30 μέτρα, ενώ σε άλλα τόσα θα έπεφταν στην θάλασσα. Η κοπέλα βγήκε έξω, την ακολούθησε και την έσπρωξε στη θάλασσα. Χτύπησε σε κάποια βράχια και κατέληξε στη θάλασσα. Υποστήριξε ότι βούτηξε και αυτός στην θάλασσα για να την βοηθήσει αλλά όταν την βρήκε αναίσθητη τράπηκε σε φυγή.   Αναλυτικά η ανακοίνωση της Αστυνομίας   «Συνελήφθη χθες (17.07.2021) το βράδυ στη Φολέγανδρο, από αστυνομικούς του Αστυνομικού Σταθμού Φολέγανδρου και του Τμήματος Ασφαλείας Σύρου-Ερμούπολης, 30χρονος ημεδαπός κατηγορούμενος για ανθρωποκτονία από πρόθεση 26χρονης ημεδαπής. Ειδικότερα, ως προς το ιστορικό της υπόθεσης, προχθές (16.07.2021) το απόγευμα ανασύρθηκε η ημεδαπή χωρίς τις αισθήσεις της από τη θαλάσσια περιοχή «Λυγαριά» Φολεγάνδρου και μεταφέρθηκε στο Πολυδύναμο Περιφερειακό Ιατρείο του νησιού, όπου διαπιστώθηκε ο θάνατός της.   Η προανακριτική έρευνα για το περιστατικό, αρχικά, ανατέθηκε από την αρμόδια Εισαγγελική Αρχή στον Λιμενικό Σταθμό Φολεγάνδρου, ενώ στις έρευνες συνέδραμαν κλιμάκιο του Τμήματος Εγκληματολογικών Ερευνών της Γενικής Περιφερειακής Αστυνομικής Διεύθυνσης Νοτίου Αιγαίου και στελέχη του Τμήματος Ασφαλείας Σύρου – Ερμούπολης, που μετέβησαν άμεσα στη Φολέγανδρο. Στο πλαίσιο των ερευνών αναζητήθηκε ο 30χρονος, ο οποίος εντοπίστηκε από αστυνομικούς απογευματινές ώρες χθες (17.07.2021) σε βραχώδη θέση κοντά στη θαλάσσια περιοχή, όπου ανευρέθηκε η σωρός της 26χρονης και προσήχθη στον Λιμενικό Σταθμό Φολεγάνδρου. Από τη διερεύνηση, συλλογή και συνδυαστική εξέταση των δεδομένων της υπόθεσης προέκυψαν στοιχεία εγκληματικής ενέργειας και η προανακριτική έρευνα ανατέθηκε στη Ελληνική Αστυνομία.   Στο νησί κλήθηκε και μετέβη πρωινές ώρες σήμερα και κλιμάκιο της Υποδιεύθυνσης Δίωξης Εγκλημάτων κατά Ζωής και Ιδιοκτησίας της Διεύθυνσης Ασφάλειας Αττικής, προς υποβοήθηση του προανακριτικού έργου. Όπως προέκυψε, μεσημβρινές ώρες προχθές (16.07.2021) o 30χρονος επιβαίνοντας με την 26χρονη σε Ι.Χ.Ε. αυτοκίνητο καυγάδισαν, εξετράπησαν της πορείας τους σε βραχώδη περιοχή και όταν η 26χρονη βγήκε από το όχημα την ακολούθησε σε απόκρημνο σημείο, όπου διαπληκτίστηκαν και την έσπρωξε προς τη θάλασσα. Στη συνέχεια, όταν διαπίστωσε ότι η 26χρονη είχε χάσει τις αισθήσεις της, απομακρύνθηκε από το σημείο, εγκαταλείποντας τα προσωπικά του αντικείμενα, έως ότου εντοπίστηκε από τους αστυνομικούς. Ο συλληφθείς, ο οποίος παραδέχτηκε την ενοχή του, με τη σε βάρος του σχηματισθείσα δικογραφία, θα οδηγηθεί στην Εισαγγελία Πρωτοδικών Νάξου».    " " Γυναικοκτονία στη Φολέγανδρο: Κατηγορούμενος για ανθρωποκτονία από πρόθεση ο 30χρονος" "2022-01-08 17:33:05.818805"
"Ενώπιον του εισαγγελέα βρίσκεται από το πρωί ο 40χρονος, ο οποίος κατηγορείται ότι δολοφόνησε την 31χρονη σύζυγό του στο διαμέρισμά τους επί της οδού Λάμπρου Κατσώνη, στη Δάφνη.   Ο φερόμενος δράστης αμέσως μετά την πράξη του παραδόθηκε στις Αρχές, υποστηρίζοντας πως σκότωσε τη σύζυγό του επειδή τη ζήλευε.   Σε διαθεσιμότητα οι αστυνομικοί πoυ είχαν κληθεί για την κακοποίηση της 31χρονης   Υπενθυμίζεται πως χθες τέθηκαν σε διαθεσιμότητα οι αστυνομικοί που είχαν φτάσει στις 11 Ιουλίου έπειτα από καταγγελία για ενδοοικογενειακή βία στο διαμέρισμα της οδού Λάμπρου Κατσώνη στη Δάφνη όπου ένας 40χρονος δολοφόνησε την 31χρονη σύζυγό του.   Σημειώνεται πως η γυναίκα είχε καταγγείλει πως της δολοφονίας είχε προηγηθεί περιστατικό ενδοοικογενειακής βίας, για το οποίο η ίδια είχε καλέσει και ενημερώσει την αστυνομία.   Τότε, είχε κάνει μία δημόσια ανάρτηση για το ζήτημα στο Facebook: «Σήμερα βράδυ κάλεσα το 100 για ενδοοικογενειακή βία σε γειτονικό διαμέρισμα που ζει και ανήλικο .Τα κουδούνια αλλαχτηκαν τη Παρασκευή και έδωσα το δικό μου φυσικά για να μπουν στην πολυκατοικία. Το περιπολικό ήρθε μετά από 25 λεπτά δεν μπήκαν καν στο κόπο να κατέβουν άνοιξαν απλά τα παράθυρα και έφυγαν!!! ΔΕΝ ΕΚΑΝΑ ΚΑΤΑΓΓΕΛΙΑ ΓΙΑ ΠΑΡΤΥ ΑΓΑΠΗΜΕΝΗ ΕΛΛΗΝΙΚΗ ΑΣΤΥΝΟΜΙΑ. ΣΑΣ ΚΑΛΕΣΑ ΕΝΩ ΕΙΧΕ ΘΟΡΥΒΗΘΕΙ ΑΚΟΜΑ ΚΑΙ Η ΔΙΑΧΕΙΡΙΣΤΡΙΑ. ΟΧΙ ΑΓΧΟΣ ΠΑΙΔΕΣ ΜΟΝΟ ΤΑ ΠΤΩΜΑΤΑ ΜΕΤΡΑΝΕ ΤΗΛΕΟΠΤΙΚΑ. ΟΤΑΝ ΤΗΝ ΣΦΑΞΕΙ ΛΟΙΠΟΝ ΘΑ ΕΝΗΝΕΡΩΣΩ ΠΡΩΤΑ ΚΑΝΑ ΚΑΝΑΛΙ ΓΙΑ ΝΑ ΣΑΣ ΦΩΝΑΞΟΥΝ.»   Λίγες ώρες μετά τη δολοφονία, η κατά τα φαινόμενα γειτόνισσα του ζευγαριού μοιράστηκε την παλιότερη ανάρτησή της, καταγγέλλοντας πως το σημερινό θύμα, ήταν η ίδια γυναίκα: «Τη σκότωσε τελικά. Μόνο αυτό έχω να πω».   «Οι αστυνομικοί δεν ανταποκρίθηκαν στα δέοντα»   «Το υπουργείο Προστασίας του Πολίτη έχει συστήσει ειδική υπηρεσία Αντιμετώπισης της Ενδοοικογενειακής Βίας και έχουν δοθεί από την πρώτη στιγμή σαφείς οδηγίες και εντολές για την άμεση και αποτελεσματική διαχείριση των περιστατικών», τονίζει σε ανακοίνωσή του το υπουργείο Προστασίας του Πολίτη σχετικά με το περιστατικό ενδοοικογενειακής βίας στη Δάφνη.   «Οι αστυνομικοί είναι υποχρεωμένοι να εκτελούν το καθήκον τους και πράγματι στη συντριπτική πλειονότητά τους το εκτελούν με ευσυνειδησία και αυταπάρνηση, κάτω από όλες τις συνθήκες, μέρα και νύχτα, οποτεδήποτε οι πολίτες χρειάζονται τη συνδρομή τους. Για όσους αστυνομικούς δεν το αντιλαμβάνονται αυτό, δεν υπάρχει θέση στην Ελληνική Αστυνομία» αναφέρει το υπουργείο.   «Από την αρχική διερεύνηση των καταγγελιών προκύπτει η βασιμότητα αυτών και ήδη με απόφαση του Αρχηγείου της Ελληνικής Αστυνομίας, οι δύο αστυνομικοί που επέβαιναν στο περιπολικό που έφθασε στο σημείο, τέθηκαν σε διαθεσιμότητα καθώς δεν ανταποκρίθηκαν στα δέοντα» σημειώνει, προσθέτοντας «Πολύ περισσότερο, μάλιστα, που με βάση τις οδηγίες που είχαν δοθεί από το Κέντρο της Άμεσης Δράσης, το σήμα ήταν υψηλής προτεραιότητας». Για το περιστατικό διενεργείται περαιτέρω έρευνα.   Το χρονικό   Ήταν μεσημέρι Παρασκευής, όταν ο 40χρονος δολοφόνησε την 31χρονη σύζυγό του, μέσα στο διαμέρισμα που διέμεναν στην οδό Λάμπρου Κατσώνη, στη Δάφνη και στη συνέχεια πήγε στο Αστυνομικό Τμήμα της περιοχής, όπου και παραδόθηκε.   Σύμφωνα με αστυνομικές πληροφορίες που επικαλείται το Αθηναϊκό - Μακεδονικό Πρακτορείο Ειδήσεων, ο δράστης σκότωσε τη γυναίκα, «επειδή την ζήλευε», όπως ισχυρίστηκε. Αστυνομικοί που έσπευσαν στο σπίτι βρήκαν τη γυναίκα νεκρή.    " " Γυναικοκτονία στη Δάφνη: Στον εισαγγελέα ο 40χρονος που σκότωσε τη σύζυγό του" "2022-01-08 17:33:05.818805"
"ΚΥΒΕΡΝΗΤΙΚΕΣ ΕΝΟΧΕΣ Ομοβροντίες υπουργών επιχείρησαν να μετατρέψουν ένα επιστημονικό, «τεχνικό» ζήτημα σε κάτι ανάμεσα σε θεωρία ιεράρχησης των ανθρωπίνων αναγκών και σε σεβασμό του θρησκευτικού αισθήματος.    «Δεν είναι δυνατόν να εξισώνεται η θρησκεία με το κομμωτήριο» (Αδ. Γεωργιάδης), «δεν είναι το ίδιο με το να πάει κάποιος να αγοράσει ρούχα» (Στ. Πέτσας), «η πίστη είναι μια ζωτική ανάγκη του ανθρώπου» (Άκης Σκέρτσος).   Η αιτιολογία χειροτερεύει, διότι οι παρεμβάσεις είναι ανεφάρμοστες στην θρησκευτική λατρεία, «όχι γιατί δεν θέλουμε, αλλά γιατί σεβόμαστε την αξία της θρησκείας» (Αδ. Γεωργιάδης), το οποίο σε απλά ελληνικά σημαίνει ότι όποιος εκτιμά πως υπάρχει μεγάλος κίνδυνος διασποράς του ιού δεν σέβεται την αξία της θρησκείας και το θρησκευτικό αίσθημα των ανθρώπων.   Το επιστημονικό ζήτημα — η μετάδοση του ιού και η αντιμετώπισή της — μετατρέπεται σε σεβασμό και μη σεβασμό της θρησκευτικής πίστης, δίχως κανείς να την έχει αμφισβητήσει. Μισό βήμα χρειάζεται για να μετατραπεί αυτή η άποψη σε ανιμιστική αντίληψη του ιού που δεν προσβάλλει ανθρώπους εντός των ναών.   Ενοχές προδίδει αυτή η σπουδή των κυβερνητικών στελεχών να δικαιολογήσουν μιαν απόφαση, ξένη προς την τυπική (και σωστή) κυβερνητική επιχειρηματολογία. Όντως, εύλογα αναρωτιέται κανείς ποιο είναι χειρότερο: να εισέρχονται οι ανεμβολίαστοι στις εκκλησίες δίχως ράπιντ τεστ ή οι σαθρές δικαιολογίες που επικαλείται η κυβέρνηση;   • • •   ΚΑΛΟΔΕΧΟΥΜΕΝΗ ΑΝΑΓΝΩΡΙΣΗ ΕΝΟΣ ΟΡΟΥ Με τούτα και μ΄ εκείνα, έληξε ή σχεδόν έληξε το ζήτημα του όρου «γυναικοκτονία», μετά την εγκύκλιο του εισαγγελέα του Αρείου Πάγου, Βασίλη Πλιώτα, προς τους συναδέλφους του.   Πρόκειται για το πρώτο κείμενο ανώτατου εισαγγελικού λειτουργού που αναφέρεi τον όρο «γυναικοκτονία» και θέτει το ζήτημα της νομικής θεμελίωσής του.    Όποιος παρακολούθησε τις σχετικές συζητήσεις στα κοινωνικά μέσα μάλλον θα εντυπωσιάστηκε από το πάθος με το οποίο διεξήχθησαν.   Δεν είναι κακό να έχει κάποιος αντίθετη άποψη, απεναντίας (πρέπει να) είναι ευπρόσδεκτη. Η ομοφωνία, ιδίως σε σύνθετα θέματα, μπορεί να είναι, και συνήθως είναι, αποτέλεσμα του συρμού, παρά συγκροτημένης σκέψης.   Κακό είναι οι προκαταλήψεις, οι ειρωνείες και η επιθετικότητα, το δε χείριστο να βαπτίζει κανείς κάτι «αριστερό», «φεμινιστικό», «ταυτοτικό», να ταμπουρώνεται, και να μη βλέπει πέρα από τη μύτη του. Διότι υπάρχει μια απλή αλήθεια: Ο πιο σίγουρος τρόπος να κάνεις λάθος είναι να ερμηνεύεις βάσει της ιδεολογίας σου γεγονότα που συσσωρεύονται μέρα με τη μέρα, και τα οποία πρέπει να αντιμετωπίσεις.   • • •   ΔΙΑΧΕΙΡΙΣΜΟ ΤΟ ΚΟΣΤΟΣ ΑΜΒΛΥΝΣΗΣ ΤΗΣ ΚΛΙΜΑΤΙΚΗΣ ΑΛΛΑΓΗΣ Η γενική διευθύντρια του ΔΝΤ, Κρισταλίνα Γκεοργκίεβα, υποστηρίζει, σε κείμενο που δημοσιεύεται στην ιστοσελίδα του οργανισμού, ότι το κόστος περιστολής για να επιτευχθεί η μείωση της υπερθέρμανσης του πλανήτη κατά 2 βαθμούς είναι διαχειρίσιμο.   Ο στόχος των 2 βαθμών θα μπορούσε να επιτευχθεί με μείωση των εκπομπών αντιστοίχως 45, 30 και 20% από τις αναπτυγμένες χώρες, τις υψηλού εισοδήματος αναδυόμενες αγορές, και τις χαμηλού εισοδήματος αναδυόμενες αγορές. Το ίδιο θα μπορούσε να επιτευχθεί με μείωση 55, 25 και 15%, ή με μείωση 65, 20 και 10%.    Το κόστος για την επίτευξη του στόχου θα είναι 0,2 με 1,2 του παγκόσμιου ΑΕΠ, το δε μεγαλύτερο βάρος θα πρέπει να αναλάβουν οι πλούσιες χώρες που ευθύνονται για τις μεγαλύτερες εκπομπές.   Πηγή: IMF      • • •   ΜΕΓΑΛΕΣ ΑΠΩΛΕΙΕΣ ΤΟΥ ΗΒ ΣΤΙΣ ΕΞΑΓΩΓΕΣ ΠΡΟΣ ΤΗΝ ΕΕ Οι φιλο-Brexit στην καμπάνια του δημοψηφίσματος υποστήριζαν ότι το Ηνωμένο Βασίλειο θα κερδίζει 350 εκατομμύρια λίρες τη βδομάδα από τη μη συμμετοχή του στον προϋπολογισμό της Ευρωπαϊκής Ένωσης.  Το εξωφρενικό αυτό ψεύδος γίνεται ακόμη χειρότερο από τα νέα στοιχεία που δημοσιεύονται.   Στις 29 Οκτωβρίου, το Department for International Trade δημοσίευσε τις στατιστικές των εξαγωγών και εισαγωγών του ΗΒ με όλες τις χώρες του κόσμου, από τον Ιούλιο του 2020 μέχρι τον Ιούλιο του 2021. Σύμφωνα με αυτές, το σύνολο των εξαγωγών προς τους κύριους ευρωπαϊκούς πάρτενερ μειώθηκε στη συγκεκριμένη περίοδο κατά 515 εκατ. λίρες τη βδομάδα ή 73,6 εκατ. ημερησίως.   Ασφαλώς, έπαιξε ρόλο ότι το εμπόριο σε αυτό το χρονικό διάστημα, που συμπίπτει με το τέλος της μεταβατικής περιόδου του Brexit, επηρεάστηκε από την πανδημία. Ωστόσο, το ποσό είναι μεγάλο και δεν μπορεί να αποδοθεί στα υγειονομικά μέτρα. Άλλωστε, η αρνητική επίδραση του Brexit στην οικονομία εκτιμάται ότι θα είναι διπλάσια από την covid-19.   Το επιχείρημα ότι οι χωριστές εμπορικές συμφωνίες θα αντισταθμίσουν τις απώλειες είναι μάλλον ασθενές. Η συμφωνία με τη Νέα Ζηλανδία εκτιμάται ότι θα αυξήσει το ΑΕΠ μακροπρόθεσμα μόνον κατά 0,01%, η δε συμφωνία με τις ΗΠΑ, αν και όταν γίνει, μακροπρόθεσμα κατά 0,16%.   Πηγή: Byline Times   • • •   ΒΡΑΒΕΙΟ ΓΚΟΝΚΟΥΡ 2021 100 χρόνια μετά τον πρώτο μαύρο που το κέρδισε και μερικές βδομάδες μετά το σκάνδαλο που ξέσπασε τον Σεπτέμβριο, το βραβείο Γκονκούρ απενεμήθη χθες στο 31χρονο Σενεγαλέζο, Mohamed Mbougar Sarr, για το μυθιστόρημά του «Η πιο μυστική ανάμνηση των ανθρώπων» (La Plus Secrète Mémoire des hommes).   Η ανακοίνωση του νικητή του σημαντικότερου λογοτεχνικού βραβείου της Γαλλίας δεν εξέπληξε κανέναν, δεδομένου ότι το τέταρτο μυθιστόρημα του Sarr βρισκόταν στις βραχείες λίστες όλων των φθινοπωρινών βραβείων.    Άλλωστε είχε κερδίσει στο πεδίο των μαχών. Μακριά από τους λογοτεχνικούς κύκλους του Παρισιού, ο Sarr είχε δημοσιεύσει το βιβλίο στον μικρό γαλλικό εκδοτικό οίκο Philippe Rey και στον σενεγαλέζικο Jimsaan, πουλώντας 30.000 αντίτυπα στη Γαλλία και έχοντας εξασφαλίσει ήδη το ενδιαφέρον 23 χωρών για τη μετάφρασή του.   Το βιβλίο περιγράφει την αναζήτηση ενός νεαρού Σενεγαλέζου συγγραφέα της πορείας τού μυστηριώδους, μη υπαρκτού συγγραφέα T. C. Elimane, που τη δεκαετία του ’30 οι παριζιάνικοι κύκλοι τον είχαν επονομάσει «ο μαύρος Ρεμπώ», πριν τον κατηγορήσουν για λογοκλοπή και εξαφανιστεί.   Ο τίτλος του βιβλίου προέρχεται από τον Χιλιανό συγγραφέα Roberto Bolano (1953-2003) και αφιερώνεται στον Yambo Ouologuem, συγγραφέα που κέρδισε το βραβείο Renaudot το 1968, κατηγορήθηκε για λογοκλοπή και η ζωή του καταστράφηκε.   Πηγή: Le Monde, L’OBS, La Règle du Jeu      • • •   SOS Στις 3 Νοεμβρίου 1906 υιοθετήθηκε στην πρώτη Διεθνή Ραδιοτηλεγραφική Σύνοδο που πραγματοποιήθηκε στο Βερολίνο, το διεθνές σήμα κινδύνου SOS σε κώδικα Μορς, από τα αρχικά των λέξεων Save Our Ship.   Το SOS έσωσε τη ζωή αναρίθμητων ναυαγών στις θάλασσες όλου του κόσμου.   Έσωσε, επίσης, αναρίθμητους φοιτητές στα πανεπιστήμια όλου του κόσμου, που προειδοποιούσαν τον εαυτό τους για πιθανά θέματα στις εξετάσεις.   " " Ανεμβολίαστοι στις εκκλησίες δίχως ράπιντ τεστ και κυβερνητικές ενοχές" "2022-01-08 17:33:05.818805"
"Να διενεργηθεί άμεσα προκαταρκτική έρευνα για την δολοφονία των δύο αδελφών στην Μακρινίτσα του Βόλου από τον σύζυγο της 28χρονης γυναίκας, διέταξε ο Εισαγγελέας Εφετών, Σταμάτης Δασκαλόπουλος.   Μέσα από την προκαταρκτική έρευνα θα διερευνηθεί ο ρόλος των συναρμόδιων υπηρεσιών που ενεπλάκησαν στην υπόθεση του 32χρονου κατηγορούμενου για το διπλό φονικό. Η έρευνα θα αφορά στις ψυχιατρικές εξετάσεις του δράστη, στο ερώτημα για ποιον λόγο κυκλοφορούσε ελεύθερος και δεν είχε οδηγηθεί σε κλινική για εγκλεισμό, παρά το γεγονός ότι υπήρχαν ήδη οι σχετικές γνωματεύσεις και παρά τις αποφάσεις από τις 15 Ιανουαρίου.   Η παραγγελία-εντολή προς διερεύνηση δόθηκε σε αντεισαγγελέα του Εφετείου Λάρισας.   Υπενθυμίζεται ότι ο 32χρονος δράστης οδηγήθηκε στις φυλακές Κορυδαλλού μετά την απολογία του, την Παρασκευή στον ανακριτή για την γυναικοκτονία της εν διαστάσει συζύγου του και την δολοφονία του αδερφού της, στη Μακρινίτσα.   Ο δικηγόρος του 31χρονου ζήτησε την παρακολούθηση του κατηγορούμενου από ειδικούς και τον εγκλεισμό του σε ψυχιατρικό πρόγραμμα, όπως αναφέρει το TheNewspaper.gr. Σύμφωνα με τον συνήγορο υπεράσπισης Δημήτρη Βούλγαρη, ούτε ενώπιον του ανακριτή είχε συνείδηση του τι ακριβώς συμβαίνει. " " Έγκλημα στη Μακρινίτσα: Εισαγγελική παρέμβαση για άμεση προκαταρκτική έρευνα" "2022-01-08 17:33:05.818805"
"Η σκηνή είναι λουσμένη στο μπλε του ουρανού και του πελάγους. Οι ήχοι της φύσης και το υψηλής αισθητικής σκηνικό μάς μεταφέρουν στο τοπίο της Σκιάθου. Τα χορωδιακά μέρη και οι παιδικές φωνές σαν Ερινύες προετοιμάζουν για το κακό, ενώ το πολυφωνικό συγκρότημα και οι οργανοπαίκτες υπογραμμίζουν την ελληνικότητα και γρατζουνούν μέσα μας το συναίσθημα, χωρίς τίποτα να μοιάζει φολκλόρ ή πομπώδες.   Κι έπειτα ξεπροβάλλει εκείνη. Μια γυναίκα αγανακτισμένη από τη μοίρα, που μονολογεί στη θέα των παιδιών: «Έτσι του ’ρχεται τ’ ανθρώπου, την ώρα που γεννιώνται, να τα καρυδοπνίγη!».   Μέσα σε αυτό το απόκοσμο, ψυχρό περιβάλλον, η πρώτη σίριαλ κίλερ της ελληνικής λογοτεχνίας ξεκινά την αιματοβαμμένη της πορεία. Η Φόνισσα του Αλέξανδρου Παπαδιαμάντη και ηρωίδα του Γιώργου Κουμεντάκη επιστρέφει στην Εθνική Λυρική Σκηνή, επτά χρόνια μετά την παγκόσμια πρεμιέρα της. Στον ρόλο της Φραγκογιαννούς θα ακούσουμε τη Μαίρη-Έλεν Νέζη, ενώ την υψηλής πρόκλησης παρτιτούρα θα φέρει εις πέρας ο μαέστρος Βασίλης Χριστόπουλος, που αναμετρήθηκε με την όπερα στο πρώτο της ανέβασμα.     Σε ένα διάλειμμα από τις πρόβες, ο Έλληνας μαέστρος, που πλέον περνά περισσότερο χρόνο στις σκηνές του κόσμου, μας μίλησε για την πρεμιέρα της Φόνισσας αλλά και για το αποτύπωμα που έχει αφήσει μέσα του το τόσο φιλόδοξο αλλά και σύντομο πέρασμά του από τη διεύθυνση της Κρατικής Ορχήστρας Αθηνών. Μην ξεχνάμε πως την περίοδο 2011-14, ο Βασίλης Χριστόπουλος βρέθηκε στα τριάντα έξι του χρόνια στο τιμόνι της πρώτης ορχήστρας της χώρας να παλεύει με την παθογένεια, τη γραφειοκρατία και την αδιαφορία που συχνά ταλανίζει τους πολιτιστικούς μας οργανισμούς.   Κι όμως, παρά τους σκοπέλους, άλλαξε μέσα σε μία μόλις θητεία την εικόνα της ορχήστρας, ανανέωσε το ρεπερτόριο και ανέπτυξε εξαιρετικές κοινωνικές και εκπαιδευτικές δράσεις, επένδυσε στην εξωστρέφεια και στην καλλιτεχνική της άνοδο. Και για επιβράβευση εισέπραξε την αδιαφορία και την άκομψη, τουλάχιστον, αντιμετώπιση του υπουργού Πολιτισμού.   Σχεδόν επτά χρόνια μετά, στη ζωή του έχει μπει η διδασκαλία (το 2016 εξελέγη καθηγητής διεύθυνσης ορχήστρας στη Μουσική Ακαδημία Φρανκφούρτης και έκτοτε διδάσκει εκεί), ενώ με κάθε ευκαιρία επιστρέφει στη Λυρική για να διευθύνει παραγωγές όπως η Ηλέκτρα, η Λαίδη Μάκβεθ του Μτσενσκ, ο Βότσεκ και σύντομα ξανά Η Φόνισσα.        — Γιατί λέμε ότι αυτή είναι μια παράσταση-σταθμός για την Εθνική Λυρική Σκηνή;  Διότι πρόκειται για μια ελληνική δημιουργία σε ένα είδος στο οποίο δεν έχουμε πολύ μεγάλη παράδοση. Προφανώς υπάρχουν κι άλλες ελληνικές αξιόλογες όπερες, αλλά εδώ συνυπάρχουν ένα σημαντικό λογοτεχνικό κείμενο, ένα εμβληματικό πρόσωπο των ελληνικών γραμμάτων και μια συνθετική γραφή που αντλεί απευθείας από την παράδοση και διατηρεί ένα πολύ χαρακτηριστικό ελληνικό μουσικό χρώμα. Όλα αυτά τα στοιχεία συντελούν στο να έχουμε ένα έργο τρομερά οικείο και προσβάσιμο στον Έλληνα, που όμως εύκολα στέκεται και στον διεθνή χώρο.   — Τι είναι αυτό που καθιστά την παρτιτούρα της «Φόνισσας» τόσο μεγάλης πρόκλησης; Θα σταθώ σε δύο σημεία. Το πρώτο είναι πώς θα καταφέρω από ένα σύνολο ετερόκλητων συστατικών να δημιουργήσω ένα ισορροπημένο ακρόαμα, ακόμα και σε πολύ απλά πράγματα όπως οι ηχητικές στάθμες.   Διότι όταν έχω να διαχειριστώ ταυτόχρονα ένα κοριτσάκι, που τραγουδάει, αλλά θα πρέπει να ενισχύσουμε τη φωνή του, ένα σύνολο πολυφωνικής παραδοσιακής μουσικής, το οποίο επίσης θα πρέπει να ενισχυθεί, διότι δεν έχει την ίδια τεχνική με τους τραγουδιστές της όπερας, όταν η μεικτή χορωδία βρίσκεται πίσω από τη σκηνή και δεν τους βλέπω, παρά μετά βίας τους ακούω, και συγχρόνως επί σκηνής συμμετέχουν στη δράση δεξιοτέχνες μουσικοί και μια παιδική χορωδία, καταλαβαίνετε ότι δεν είναι εύκολη δουλειά. Είναι τρομακτική δυσκολία να ενωθούν όλα αυτά μαζί με την ορχήστρα και να ακούγονται ανάγλυφα.   Η δεύτερη μεγάλη πρόκληση του έργου έχει να κάνει με τη μουσική γραφή του Κουμεντάκη, η οποία μοιάζει με ένα υφαντό, γεμάτο πολύ μικρές βελονιές και κλωστούλες οι οποίες πλέκονται η μία με την άλλη. Εδώ το ζητούμενο, λοιπόν, είναι να μη σταθεί ο ακροατής σε καθεμία από αυτές τις μικροσυνδέσεις, διότι κινδυνεύει να χαθεί η μεγάλη γραμμή της μουσικής, δηλαδή ολόκληρο το κέντημα.   — Είναι προτιμότερο για έναν μαέστρο να διευθύνει ένα έργο για πρώτη φορά από το να αναμετριέται με την Ιστορία, δηλαδή με όλα εκείνα τα μεγάλα έργα που στο παρελθόν διεύθυναν κορυφαίοι αρχιμουσικοί;  Είναι λίγο βαρύγδουπο να λέμε ότι αναμετριόμαστε με την Ιστορία. Όχι γιατί δεν αναγνωρίζω το έργο εμβληματικών μαέστρων, αλλά γιατί οι σπουδαίες δημιουργίες ίσως τελικά και να μη μας έχουν ανάγκη. Αν διευθύνω άσχημα τον Οθέλλο του Βέρντι ή την 9η του Μπετόβεν, πιστέψτε με, δεν θα πάθουν τίποτα. Ο Κουμεντάκης, από την άλλη, ίσως με έχει περισσότερη ανάγκη, γιατί αν δεν τιμήσω και δεν αναδείξω το έργο του όπως πρέπει, ενδεχομένως η πρώτη εκτέλεση να οδηγηθεί σε αποτυχία, γεγονός που ίσως το πλήξει ανεπανόρθωτα.   — Το κοινό στις μέρες μας συγχωρεί δυσκολότερα;  Βρισκόμαστε σε μια εποχή που όλα συμβαίνουν πάρα πολύ γρήγορα, οπότε πολύ δύσκολα θα υπάρξει ένα δεύτερο ανέβασμα, αν το πρώτο αποτύχει. Είναι τέτοιοι οι ρυθμοί και τόσος ο καταιγισμός πληροφοριών, που όλοι πια μαθαίνουν τα πάντα εύκολα και άμεσα.   Από την άλλη, συμβαίνει και το ακριβώς αντίθετο: είναι τόσο σβέλτος ο κύκλος των ειδήσεων που αναπαράγονται καθημερινά, που ακόμα και το μεγαλύτερο σκάνδαλο σε μερικές μέρες θα έχει ατονήσει. Από τη μία, λοιπόν, δεν συγχωρούμε, από την άλλη τίποτα δεν έχει πια την επίδραση που θα έπρεπε. Όλα παρέρχονται γρήγορα.      — Ζώντας στο εξωτερικό, τι δεν σας λείπει καθόλου από τη χώρα;  Η έλλειψη κοινωνικής συνείδησης που παρατηρούμε συχνά, διότι ο καθένας προσπαθεί για τον εαυτούλη του και κάνει αυτό που τον εξυπηρετεί, βλάπτοντας τελικά το κοινωνικό σύνολο και τον ίδιο. Από το ότι θα κλείσουν κάποιοι τη διασταύρωση για να μην καθυστερήσουν μέχρι ότι θα παρκάρουν στη ράμπα αναπήρων ή δεν θα δώσουν τον καλύτερό τους εαυτό στην πρόβα, προκειμένου να μην εκχωρήσουν ένα πάγιο συνδικαλιστικό τους δικαίωμα.   — Μα τι μπορεί να προσφέρει σε κάποιον το να είναι κακός στη δουλειά του;  Ίσως ένα βόλεμα, ή μία αίσθηση εξουσίας, ή λιγότερο κόπο, ή την ικανοποίηση ότι δεν θα χάσει κάτι που θεωρεί κεκτημένο δικαίωμα… Ίσως αυτό να οφείλεται σε μια γενικότερη ταλαιπωρία που υφιστάμεθα εδώ και πολλά χρόνια ή στην έλλειψη δομών, οπότε προσπαθούμε να καταφέρουμε όσο το δυνατόν περισσότερα με τον λιγότερο δυνατό κόπο. Αυτό έχει αντίκρισμα παντού: στην καθημερινότητα, στην κοινωνία, στο εκπαιδευτικό σύστημα, στη συναλλαγή με το Δημόσιο, στη συμπεριφορά μας.   Μπορεί στο εξωτερικό να υπάρχει λιγότερος αυθορμητισμός και η συμπεριφορά να είναι περισσότερο τυποποιημένη σε κάποια πράγματα, αλλά η αποδοχή των κανόνων είναι δεδομένη. Εδώ, αντιθέτως, πρώτα αμφισβητούμε τον κανόνα κι έπειτα ψάχνουμε παραθυράκια για να ξεφύγουμε, κοροϊδεύοντας τον εαυτό μας και τους άλλους.   — Έγινε χειρότερη η κατάσταση εν μέσω πανδημίας;  Έχω ταξιδέψει αρκετά το τελευταίο διάστημα τόσο στην Ευρώπη όσο και στην Ασία για συναυλίες. Πουθενά αλλού δεν συνάντησα τόσους καραγκιόζηδες οι οποίοι φορούν μεν μάσκα, αλλά την έχουν κάτω από τη μύτη ή στο πιγούνι, παίζοντας δηλαδή με τον κανόνα. Να, λοιπόν, ξανά η τάση να κοροϊδέψουμε το σύστημα.   Κατανοώ ότι ίσως προέρχεται από μια ανάγκη επιβίωσης του ατόμου που δυσφορεί και έχει τραβήξει πολλά εξαιτίας της ανικανότητας των θεσμών και άρα χρησιμοποιεί την κρίση του για να ξεφύγει. Αυτό, όμως, κατάντησε πια παθολογικό σύμπτωμα της κοινωνίας, που μεταφράζεται σε τρομερό ατομισμό. Υπάρχει μόνο το «εγώ» και όχι το «εμείς».   Ακόμα και εκεί που συναντάς το «εμείς» είναι διχαστικό. Είναι σαν να μην μπορούμε να συμπεριλάβουμε στο «εμείς» ολόκληρη την κοινωνία. Σαν να πρέπει να είμαστε πάντα εμείς απέναντι στους άλλους. Αυτός βέβαια ο διχασμός, για να είμαστε δίκαιοι, είναι παγκόσμιος. Και ναι, δυστυχώς, η πανδημία ανέδειξε τέτοιες παθογένειες και δεν βοήθησε τις αποκλίνουσες απόψεις να συγκλίνουν. Αντιθέτως, περιχαρακωθήκαμε όλοι στα πιστεύω μας.      — Υποθέτω, ωστόσο, πως είναι μεγάλη παρηγοριά η ενασχόληση με τη διδασκαλία.  Είναι από τα σημαντικότερα πράγματα που έχω κάνει στη ζωή μου. Διδάσκοντας τους νέους και τις νέες γίνεσαι κι εσύ καλύτερος στη δουλειά σου και καλύτερος άνθρωπος. Επανεξέτασα και ξεσκόνισα την τεχνική μου, ανέλυσα τα πράγματα που μέχρι τώρα έκανα διαισθητικά και βλέποντας τις αδυναμίες αλλά και τα προτερήματα των άλλων νομίζω ότι καταφέρνω να δείχνω μεγαλύτερη κατανόηση στις δυναμικές και την ψυχολογία που δημιουργείται σε ένα πολυπληθές σύνολο, όπως είναι μια ορχήστρα.   — Μαλακώνετε λοιπόν με τα χρόνια;  Ναι, αν υποθέσουμε ότι πιο νέος υπήρξα πιο αδιάλλακτος.   — Έχετε σκεφτεί γιατί συνέβη αυτό;  Πέρα από τα χαρακτηριστικά που αποκτά κάνεις ήδη από την κυοφορία, νομίζω επειδή βρέθηκα από νεαρή ηλικία σε θέσεις ευθύνης. Πολλές φορές κληρονόμησα καταστάσεις στις οποίες έπρεπε να ληφθούν δραστικά μέτρα και η ευσυνειδησία μου δεν μου επέτρεπε να κρίνω τι πρέπει και τι μπορεί πραγματικά να αλλάξει.   Αυτό δηλαδή που επίσης μαθαίνω, προϊόντος του χρόνου, είναι να ιεραρχώ καλύτερα τις καταστάσεις. Δεν είναι θέμα εκπτώσεων αλλά διαχείρισης της ενέργειας. Όταν μία ορχήστρα αντιμετωπίζει 100 προβλήματα και προσπαθήσεις να τα αλλάξεις όλα, στο τέλος δεν θα αλλάξεις τίποτα. Οπότε πρέπει να ξεκινήσεις με τα 2-3 σημαντικά που μπορούν να αλλάξουν.   — Αυτή η διάθεση αυτοκριτικής συμπεριλαμβάνει και την ΚΟΑ;  Ασφαλώς. Μα η αυτοκριτική, ο αναστοχασμός, η αυτοεξέταση είναι συνεχείς και προϋπόθεση για την εξέλιξη.   — Τι γεύση σάς έχει αφήσει η θητεία σας εκεί; Μια γλυκιά νοσταλγία.   — Καταλάβατε τι κάνατε λάθος;  Εκτός από την οικονομική κρίση, ήταν πολλές οι αντίξοες συνθήκες: είχα να αντιμετωπίσω μια απολύτως εχθρική στάση του Μεγάρου Μουσικής απέναντι στην ορχήστρα, είχα ένα διοικητικό συμβούλιο το οποίο δεν με υποστήριζε και συγχρόνως είχα μια εντελώς αδιάφορη και απαξιωτική πολιτική ηγεσία του υπουργείου Πολιτισμού. Οπότε στήριξη έβρισκα μόνο από τους μουσικούς της ορχήστρας, οι οποίοι στην αρχή εκτίμησαν τη δουλειά μου.      — Σήμερα θα αλλάζατε κάτι στη διαχείριση;  Εκ των υστέρων συνειδητοποίησα ότι μερικές φορές –ενδεχομένως λόγω υπερβολικού άγχους να κάνω το καλύτερο δυνατό– υπήρξα αδιάλλακτος απέναντι στους μουσικούς, οι οποίοι ήταν σύμμαχοί μου στον αγώνα μας για καλύτερη ποιότητα και καλλιτεχνική άνοδο της ορχήστρας. Αυτό σίγουρα θα το διαχειριζόμουν διαφορετικά σήμερα, διότι έμαθα πως οποιοδήποτε αντικειμενικό δίκιο κι αν έχεις, αν δεν το κοινοποιήσεις με σαφήνεια, κατανόηση και γλύκα, δεν μπορείς να το επιβάλεις.   — Η δυσάρεστη εκείνη εμπειρία θα σας απέτρεπε μελλοντικά από μία ανάλογη θέση ευθύνης;  Στη δική μας χώρα; Σίγουρα θα φρόντιζα να διασφαλίσω περισσότερα θεσμικά εχέγγυα πριν ξανασκεφτώ να αναλάβω τέτοια θέση.   — Αν κρυφακούγατε τους μουσικούς μιας ορχήστρας που διευθύνετε, τι θα θέλατε να λένε για σας;  Δεν θα διανοούμουν να κρυφακούσω ούτε και να διαβάσω το ημερολόγιό τους (γέλια). Θα με ενδιέφερε, ωστόσο, να μην είναι διχασμένοι μεταξύ τους, γιατί αυτό είναι το χειρότερο που μπορεί να συμβεί σε μια ορχήστρα. Θα προτιμούσα να τους είχα όλους απέναντί μου παρά να είναι μοιρασμένοι. Οι μουσικοί ανήκουν σε ένα σύνολο που πρέπει να λειτουργήσει αρμονικά, ενώ ο μαέστρος είναι κατά κάποιον τρόπο μόνος του. Ιδανικά, βέβαια, πρέπει να εμπνέει και να συμπαρασύρει τους μουσικούς, όχι να παλεύει με την αντίστασή τους διότι, εάν οι μουσικοί δεν παίξουν, ο μαέστρος είναι άχρηστος!   «Η Φόνισσα»  Όπερα του Γιώργου Κουμεντάκη  Ποιητικό κείμενο: Γιάννης Σβώλος, βασισμένο στο ομώνυμο «κοινωνικόν μυθιστόρημα» του Αλέξανδρου Παπαδιαμάντη  Μουσική διεύθυνση: Βασίλης Χριστόπουλος  Σκηνοθεσία: Αλέξανδρος Ευκλείδης   Στον ρόλο της Φραγκογιαννούς η Μαίρη-Έλεν Νέζη   Αίθουσα Σταύρος Νιάρχος Εθνικής Λυρικής Σκηνής – ΚΠΙΣΝ 3, 5, 28, 30 Δεκεμβρίου 2021 Ώρα έναρξης: 19:30 (Κυριακή 18:30)    To άρθρο δημοσιεύθηκε στην έντυπη LiFO.   To νέο τεύχος της LiFO δωρεάν στην πόρτα σας με ένα κλικ.  " " Βασίλης Χριστόπουλος: «Είναι λίγο βαρύγδουπο να λέμε ότι αναμετριόμαστε με την Ιστορία»" "2022-01-08 17:33:05.818805"
"«ΜΑ ΤΙ ΕΠΑΘΑΝ ΟΙ ΑΝΤΡΕΣ;» με ρώτησε όλο ειλικρίνεια ένας άντρας όταν βγήκαν τα νέα για τη δολοφονία της Γαρυφαλλιάς Ψαρράκου (όχι, δεν είναι η «άτυχη Γαρυφαλλιά», έχει όνομα και επώνυμο, ατυχία είναι να χάσεις το λεωφορείο, όχι να σε δολοφονήσει ο σύντροφός σου) από τον τριαντάχρονο, που δήλωσε κυνικά πως «χάλασε η φάση».   Είναι αυτή η σταγόνα που θα κάνει το ποτήρι να ξεχειλίσει; Μοιάζει να έχουμε πέσει στον βούρκο και να κυλιόμαστε όλοι μαζί στις λάσπες. Μετά τη φρικτή δολοφονία της Ελένης Τοπαλούδη και τις μαρτυρίες του #ΜeΤoo ακολούθησε ένα μπαράζ έμφυλης βίας. Από τη διπλή δολοφονία της Κωνσταντίνας Τσάπα και του αδερφού της στη Μακρινίτσα τον Απρίλιο και τη φρικτή δολοφονία της Καρολάιν Κράουτς μέχρι τη γυναικοκτονία της Ελένης στην Αγία Βαρβάρα από τον πρώην σύζυγό της τον Ιούνιο και τον αστυνομικό-μαστροπό που εξέδιδε και βίαζε τη19χρονη σύντροφό του, η οποία είχε πέσει ήδη θύμα βίας από τον ίδιο της τον πατέρα, που τη βίαζε από τα έντεκα.     Δεν νομίζω, στ’ αλήθεια, πως κάτι έπαθαν οι άντρες ή ότι τα πράγματα έχουν αλλάξει. Πιστεύω ότι πάντοτε γίνονταν αυτά τα εγκλήματα, απλώς βαφτίζονταν «οικογενειακές τραγωδίες» και «εγκλήματα πάθους». Το πρότυπο του φονιά-νταβά που «τη σκότωσε γιατί την αγαπούσε», του στοργικού, παθιασμένου συντρόφου που τη λάτρευε, αλλά «θόλωσε» από τον πολύ έρωτα, είναι εξαιρετικά ανθεκτικό στην ελληνική πατριαρχική κοινωνία, που ψάχνει πάντα να κατηγορήσει το θύμα και αναρωτιέται αθώα «μα, γιατί τη σκότωσε;», λες και μπορεί ποτέ να υπάρξει λογική απάντηση σε αυτό. Τώρα διαβάζουμε ότι ο δολοφόνος σκότωσε τη Γαρυφαλλιά Ψαρράκου γιατί πήρε λάθος στροφή στον δρόμο και κοιτούσε το κινητό της(!).   Το πρόσφατο ρεπορτάζ των «Νέων» αποτελεί εξαιρετικό παράδειγμα όλης της στρεβλής σκέψης που ταλανίζει την καθημερινότητά μας με φράσεις όπως «ποια δεν έχει ακούσει πάνω στον τσακωμό φράσεις όπως “θα σε πετάξω από το παράθυρο” ή “αν σου χώσω καμία”», και το κορυφαίο «και τότε ο 30χρονος έκανε αυτό που έχει περάσει από το μυαλό πολλών ανδρών: την έσπρωξε από τα βράχια». Όχι ότι αυτό αποτελεί έκπληξη στη χώρα της «κακιάς στιγμής», όπου πρόσφατα διαβάσαμε ρεπορτάζ-ρομάντζα, βασισμένα σε «έναν όμορφο πιλότο» που πετούσε πάνω από ένα σχολείο με 15χρονα για να χαιρετήσει την «κοπέλα» του. Η Ελλάδα είναι ακόμα η χώρα όπου το διαμελισμένο πτώμα της 18χρονης Ζωής Φραντζή ήταν δισέλιδη φωτογραφία σε μεγάλη εφημερίδα.   Η καφρίλα και ο σεξισμός της ελληνικής κοινωνίας και των ΜΜΕ υπήρχαν πάντα. Απλώς άλλαξε πλέον η εποχή. Και ίσως να αλλάξαμε κι εμείς οι ίδιοι και να μην ανεχόμαστε πια τη βία στην καθημερινότητά μας.   Πόσες φίλες έχετε που μεγάλωσαν τρέμοντας τον πατέρα τους; Που ο πατέρας τους έδερνε τη μάνα τους; Πόσες που τα είχαν με έναν τύπο που τις ζήλευε και δεν τις άφηνε να βγουν έξω; Που σκέφτονταν διπλά και τριπλά τι θα πει και πότε θα το πει για να «μην τον προκαλέσει»; Που ήταν με ένα παιδί «πολύ καλό, αλλά νευρικό»; Που ξυπνούσε και χανόταν σε έναν λαβύρινθο υπολογισμών και ακροπατούσε στις φτέρνες της για να προλάβει να μην κάνει αυτό που θα μπορούσε να τον εκνευρίσει. Πράγματα απλά, όπως το να βγάλει κατά λάθος την πρίζα από τον αποκωδικοποιητή της τηλεόρασης σκουπίζοντας, να αφήσει τα ρούχα της αφηρημένη στο μπιντέ, την ώρα που κάνει μπάνιο, να σβήσει τα μηνύματα μιας τυπικής συνομιλίας με έναν συνάδελφο της, γνωρίζοντας ότι ο άντρας της θα τσεκάρει το κινητό της. Ας μην κοροϊδευόμαστε ότι όλα αυτά μάς είναι ξένα. Φτάνει με αυτή την υποκρισία.   Το χειρότερο είναι η βαθιά, πηχτή αδικία που νιώθουν οι γυναίκες αυτήν τη στιγμή. Διαπιστώνουμε αυτό που γνωρίζαμε πάντα, αλλά εθελοτυφλούσαμε. Η δική μας ζωή μοιάζει να είναι λιγότερο άξια, λιγότερο σημαντική από των αντρών. Η Τοπαλούδη αλλά και η Τσάπα είχαν ζητήσει μάταια βοήθεια από την αστυνομία, η κοπέλα-θύμα στην Ηλιούπολη βρέθηκε, αντί στο νοσοκομείο, να ανακρίνεται για ώρες στο υπουργείο Εσωτερικών. Όσο για τον Παναγιώτη Φραντζή, τον άντρα της 18χρονης Ζωής που βρέθηκε διαμελισμένη σε 16 κομμάτια το 1987, αποφυλακίστηκε δεκαοκτώ χρόνια μετά. Σήμερα δουλεύει σε μίνι-μάρκετ και έχει κάνει τη δική του οικογένεια.    Το άρθρο δημοσιεύθηκε στην έντυπη LiFO.  " " Εγώ στο χώμα κι εσύ στη φυλακή" "2022-01-08 17:33:05.818805"
"Μερικές δεκάδες φωτογραφίες, το έντυπο πρόγραμμα, δημοσιεύματα και κριτικές σε εφημερίδες είναι τα ίχνη που άφησε η παράσταση με την οποία ο Λευτέρης Βογιατζής σύστησε το 1985-86 στο ελληνικό κοινό το έργο του Α.Σ. Γκριμπογέντοφ Συμφορά από το πολύ μυαλό.   Ήδη πέρασαν είκοσι πέντε χρόνια από τότε και οκτώ από τον θάνατο αυτού του ιδιότυπου «πειραματιστή» του ρεαλισμού, εστέτ υπέρμαχου των κλασικών κειμένων και της υψηλής υποκριτικής (ό,τι κι αν σημαίνει αυτό στη σημερινή αφασική σκηνική πραγματικότητα).   Το θέατρό του, της Οδού Κυκλάδων, σαν να πενθούσε κι αυτό την απώλεια του δημιουργού του – ακόμα και καλές παραστάσεις τρίτων έμοιαζαν «ξένες», αφού κάθε γωνία του χώρου θαρρείς πως ήταν εμποτισμένη από την ιδιοφυΐα του Λευτέρη Βογιατζή. Δεν ξέρω αν το νιώθω μόνο εγώ, αλλά κάθε φορά που βρίσκομαι εκεί, έχω την αίσθηση ότι θα τον δω από κάπου να προβάλλει.    Κάποια στιγμή, ωστόσο, το πένθος πρέπει να καταλαγιάζει, αφήνοντας χώρο στη νέα δημιουργία, στους επόμενους της τέχνης που ο Βογιατζής αγάπησε και τίμησε όσοι λίγοι. Πλέον ένα νέο κεφάλαιο στη λειτουργία του Θεάτρου της Οδού Κυκλάδων άνοιξε (καθώς για την επόμενη δεκαετία έχει περάσει στη δικαιοδοσία της εταιρείας Λυκόφως) και χαίρομαι που για πρώτη παράσταση επιλέχθηκε το Συμφορά από το πολύ μυαλό σε σκηνοθεσία Στάθη Λιβαθινού, που μοιάζει σαν συμφιλιωτική παραδοχή του αναπόδραστου της απώλειας και σαν σεβαστική υπόκλιση στο παρελθόν του θεάτρου και του δημιουργού του, δηλώνοντας ταυτόχρονα τη νέα αρχή ως συνέχεια. Γιατί, νομίζω, δεν υπάρχει άλλος σκηνοθέτης που να πλησιάζει περισσότερο τον Βογιατζή από τον Στάθη Λιβαθινό ως προς την προσήλωση στα κλασικά κείμενα, την έλξη προς τον έμμετρο δραματικό λόγο, την αντιμετώπιση του θιάσου ως ensemble, την αγωνία για την υποκριτική αρτιότητά του.     Γνωρίζοντας καλά το ρωσικό θέατρο, αφού έχει σπουδάσει στη Ρωσία και γνωρίζει τη ρωσική γλώσσα, προσέγγισε το καθόλα σημαντικό έργο του Γκριμπογέντοφ με σχετική ασφάλεια ως προς το πρώτο ζητούμενο, την απόδοση του λόγου στην ελληνική και την ερμηνεία του από τους ηθοποιούς με τρόπο που να εξασφαλίζεται η αμεσότητα της απεύθυνσης, αλλά χωρίς να χάνεται η μουσικότητα του πρωτοτύπου. Γιατί είναι κοινή παραδοχή ότι οι ανισοσύλλαβοι ιαμβικοί ομοιοκατάληκτοι στίχοι του έργου, που σφύζουν από ζωή, ευφυΐα, φυσικότητα και μαζί μουσικότητα, είναι δύσκολο να αποδοθούν σε άλλη γλώσσα.   Με οδηγό την απόδοση του Μήτσου Αλεξανδρόπουλου, ωστόσο, και με την καραντίνα να επιτρέπει χρονικά την απόπειρα, η Έλσα Ανδριανού παρέδωσε μια νέα μετάφραση, σύγχρονου γλωσσικού πνεύματος, που διατηρεί την ομοιοκαταληξία, χωρίς ωστόσο τον καταναγκασμένο ρυθμό που διαπιστώνουμε σε άλλες μεταφράσεις κλασικών κειμένων με παρόμοια χαρακτηριστικά. Άθλος το δίχως άλλο.      Συμφορά από το πολύ μυαλό, λοιπόν. Μοναδικό έργο ενός πολυτάλαντου ανθρώπου, του ευγενικής καταγωγής Αλεξάντρ Γκριμπογέντοφ (1795-1829), που σπούδασε φιλολογία και νομικά, ήξερε γλώσσες, έπαιζε πιάνο και συνέθετε μουσική, υπηρέτησε στον στρατό όταν ο Ναπολέων εισέβαλε στη Ρωσία και κατέληξε πρέσβης στο Ιράν. Είχε γράψει μόνο τη Συμφορά όταν λιντσαρίστηκε(!) από τον όχλο μαζί με το υπόλοιπο προσωπικό της πρεσβείας, πληρώνοντας τις κακές σχέσεις Ρωσίας - Ιράν κατά τη δεκαετία του 1820.   Κι όμως, μ’ αυτό το μοναδικό του έργο έγραψε ιστορία, όχι μόνο γιατί πολλοί στίχοι του έργου πέρασαν ως αφορισμοί και ρητά στη ρωσική γλώσσα αλλά και γιατί ο Τσάτσκι, ο κεντρικός ήρωας της Συμφοράς, αναγνωρίζεται ως το ρωσικό αντίστοιχο του Άμλετ και, περισσότερο, του Μισάνθρωπου του Μολιέρου, επηρεάζοντας πολλούς μεταγενέστερους Ρώσους συγγραφείς. Στοιχεία του Τσάτσκι αναγνωρίζουμε από τον Ομπλόμοφ του Γκοντσαρόφ έως τον Ιβάνοφ και τον Τούζενμπαχ του Τσέχοφ.    Οπωσδήποτε το Συμφορά από το πολύ μυαλό δεν είναι απλώς μια σατιρική κωμωδία ηθών της μοσχοβίτικης αριστοκρατίας των αρχών του δέκατου ένατου αιώνα, όπως ευρέως γράφεται για το έργο. Η αξία του υπερβαίνει την εποχή του και συγκινεί ακόμα και σήμερα ακριβώς λόγω του νεαρού Τσάτσκι.   Ανήσυχος, ευφυής, ασυμβίβαστος, εντόνως επικριτικός για την κυριαρχία των ασήμαντων και την τελματώδη ρουτίνα των κοινωνικών σχέσεων και συναθροίσεων, ο Τσάτσκι τολμά να λέει ελεύθερα τη γνώμη του, να γίνεται δυσάρεστος. Ακόμα και η αγαπημένη του, η Σοφία Πάβλοβνα, για την οποία επιστρέφει μετά από τριετή απουσία, (ήθελε, βλέπετε, να γνωρίσει τον κόσμο) τον αποστρέφεται – λογικό ίσως, πλήγωσε τον εφηβικό της έρωτα. Και, ναι, η ευφυΐα πάντα φλερτάρει με την αλαζονεία. Οι ιδέες και οι προθέσεις του Τσάτσκι είναι αγνές, αλλά τελικά συντρίβεται απ’ αυτούς που περιφρονεί.   Είναι πιθανό ο Γκριμπογέντοφ να είχε διαβάσει Ζαν-Ζακ Ρουσό, ειδικά τις Εξομολογήσεις και τις Ονειροπολήσεις του μοναχικού οδοιπόρου (και τα δύο εκδόθηκαν το 1782).   Για μένα έχει πολύ ενδιαφέρον η παράλληλη ανάγνωση των αυτοβιογραφικών κειμένων του Ρουσό και της έμμετρης πικρής κωμωδίας του Γκριμπογέντοφ, αυτού του άτυπου διαλόγου ενός χαρισματικού δημιουργού στην «πρωτόγονη» Ρωσία των αρχών του δέκατου ένατου αιώνα με τον πιο «προσωπικό» φιλόσοφο της καθ’ όλα προηγμένης (και με πρόσφατη ακόμα την εμπειρία της Επανάστασης του 1789) Γαλλίας.       Αν στο Παρίσι του Ρουσό «κανείς δεν τολμά να είναι ο εαυτός του», να εκφράζεται με ειλικρίνεια, να λέει ευθαρσώς τη γνώμη του, να ζει σύμφωνα με τα αισθήματά του, στη Μόσχα του Γκριμπογέντοφ δεν τίθεται καν αυτό το ζήτημα – ο εαυτός έχει απορροφηθεί απολύτως από την κοινωνική σύμβαση. Υλικό συμφέρον και φιλαυτία ορίζουν και καθορίζουν το αδιέξοδο των σχέσεων.   Ο Τσάτσκι, σαν τον Ρουσό, παιδεύεται με τα κρίσιμα σε κάθε εποχή ερωτήματα: «Ποιος είμαι;», «Ποιος υπήρξα στη ζωή μου;», «Ήμουν πιστός (αλλιώς, σε συμφωνία) με τον βαθύτερο εαυτό μου;». Μέσα στον αναβρασμό της νιότης του, ο Τσάτσκι νιώθει ότι το να είσαι ο εαυτός σου είναι πρωτίστως ηθική επιταγή: πράττεις ηθικά μόνον εφόσον ακολουθείς αυτό που ο έσω εαυτός επιτάσσει.   Αφαιρώντας από τη διανομή του πρωτοτύπου τα πρόσωπα που συνθέτουν την πινακοθήκη της εποχής, αλλά δεν έχουν σημασία στην εξέλιξη της υπόθεσης, ο Στάθης Λιβαθινός απέφυγε το στρίμωγμα στον περιορισμένο σκηνικό χώρο του Θεάτρου της Οδού Κυκλάδων.   Στο κέντρο του το κυκλικό σκάμμα (σκηνογραφία της Ελένης Μανωλοπούλου), ένα υπερμέγεθες ρολόι (η ιστορία εξελίσσεται στη διάρκεια μίας ημέρας), ανακαλεί σκηνογραφικές λύσεις παραστάσεων του Λευτέρη Βογιατζή. Για άλλη μια φορά στέκομαι στη γέφυρα που είναι αυτή η παράσταση με την πολύτιμη παρακαταθήκη του Βογιατζή.      Οι ηθοποιοί της παράστασης αποτελούν ένα θαυμάσια δουλεμένο σύνολο: Τζωρτζίνα Δαλιάνη, Θέμης Θεοχάρογλου, Ιωάννα Κολλιοπούλου, Αθανασία Κουρκάκη, Νέστωρ Κοψιδάς, Μάριος Κρητικόπουλος, Πάρις Λεόντιος, Νεφέλη Μαϊστράλη, Λίλλυ Μελεμέ, Ερρίκος Μηλιάρης, Παναγιώτης Παναγόπουλος, Δημήτρης Φιλιππίδης, Γιλμάζ Χουσμέν.   Δεν μπορώ, ωστόσο, να μην ξεχωρίσω την έξοχη Ιωάννα Κολλιοπούλου σε έναν ρόλο που δεν έχει σχέση με οτιδήποτε άλλο έχει ερμηνεύσει μέχρι τώρα, τον Νέστορα Κοψιδά, τη Νεφέλη Μαϊστράλη στον κρίσιμο ρόλο της υπηρέτριας. Και, βέβαια, τον Δημήτρη Φιλιππίδη στον δύσκολο ρόλο του Τσάτσκι, ορμητικό και ευαίσθητο όσο χρειάζεται, στον πρώτο ρόλο μιας, νομίζω, πολλά υποσχόμενης πορείας.     Ας μου επιτραπούν μόνο δύο παρατηρήσεις: πρώτον, το Θέατρο της Οδού Κυκλάδων είναι μικρό και η ένταση των φωνών πρέπει πάντα να ρυθμίζεται αναλόγως και, δεύτερον, η 4η και 5η Σκηνή της Δ’ Πράξης μπορούσαν να κοπούν χωρίς να αλλοιωθεί κατ’ ελάχιστον το θαυμάσιο τελικό αποτέλεσμα.    Η μουσική που συνέθεσε ο Δημήτρης Μαραμής, εμπνεόμενος από τα δύο βαλς του ίδιου του Γκριμπογέντοφ και τη Ρομάντσα του Γκλίνκα, δένει υπέροχα με την παράσταση. Ωραία ιδέα να αξιοποιηθούν οι φωνές των ηθοποιών (ανακαλώντας ρυθμικά τους χτύπους ρολογιού) στις αλλαγές των σκηνών. Μπράβο σε όλους.      «Συμφορα από το πολύ μυαλό» του Α.Σ. Γκριμπογέντοφ Μετάφραση: Έλσα Ανδριανού Σκηνοθεσία: Στάθης Λιβαθινός Σκηνικά-Κοστούμια: Ελένη Μανωλοπούλου Μουσική: Δημήτρης Μαραμής Κίνηση: Πάρις Λεόντιος Φωτισμοί: Αλέκος Αναστασίου Βοηθοί σκηνοθέτη: Έμιλυ Λουίζου, Σοφία Παλάτη Βοηθός σκηνογράφου-ενδυματολόγου: Έμιλυ Κουκουτσάκη Παίζουν (αλφαβητικά): Τζωρτζίνα Δαλιάνη, Θέμης Θεοχάρογλου, Ιωάννα Κολλιοπούλου, Αθανασία Κουρκάκη, Νέστωρ Κοψιδάς, Μάριος Κρητικόπουλος, Πάρις Λεόντιος, Νεφέλη Μαϊστράλη, Λίλλυ Μελεμέ, Ερρίκος Μηλιάρης, Παναγιώτης Παναγόπουλος, Δημήτρης Φιλιππίδης, Γιλμάζ Χουσμέν   Θέατρο Οδού Κυκλάδων - Λευτέρης Βογιατζής Κυκλάδων 11 & Κεφαλληνίας, Κυψέλη, 210 8217877 Ημέρες & ώρες παραστάσεων: Τετ., Κυρ. 19:00, Πέμ.-Παρ. 20:30, Σάβ. 21:00   To άρθρο δημοσιεύθηκε στην έντυπη LiFO.   To νέο τεύχος της LiFO δωρεάν στην πόρτα σας με ένα κλικ.  " " «Συμφορά από το πολύ μυαλό»: Mια θαυμάσια δουλεμένη παράσταση" "2022-01-08 17:33:05.818805"
"ΜETA AΠΟ ΤΗΝ ΕΞΟΥΘΕΝΩΤΙΚΗ λιτανεία φρίκης που συνόδεψε για καιρό την άγρια γυναικοκτονία στα Γλυκά Νερά, η αιφνίδια εξιχνίαση της «κλοπής της Πινακοθήκης» μοιάζει σχεδόν με ψυχαγωγικό αντιπερισπασμό για το κοινό. Η κλοπή χωρίς βία – ακόμα και μια τόσο διακεκριμένη κλοπή με τόσο πολύτιμη λεία – είναι άλλο εντελώς πράγμα από μια στυγερή δολοφονία, από μια οποιαδήποτε δολοφονία, από έναν βιασμό, από μια εγκληματική πράξη με ανθρώπινα θύματα. Ανήκει σε άλλο κινηματογραφικό είδος, πιο ελαφρύ και σαφώς πιο ανώδυνο για τις ευαισθησίες του θεατή.    Και η συγκεκριμένη υπόθεση κατορθώνει να συνδυάζει στοιχεία από ταινία ληστείας (heist), από φαρσοκωμωδία (τα ελλιπή σε σημείο φαιδρότητας μέτρα προστασίας όταν συντελέστηκε η κλοπή, το βιντεάκι της Ελληνικής Αστυνομίας με την ανεύρεση των πολύτιμων έργων στην ρεματιά, σαν παρωδία Twin Peaks, η χθεσινή σκηνή με τον πίνακα του Πικάσο που γλιστρά και πέφτει και στη συνέχεια γίνεται λούπα, gif και meme στα social media), ακόμα κι από ρομαντική κομεντί: «Κάποια στιγμή εκμυστηρεύτηκα σε μια κοπέλα που είχα σχέση στην Αγγλία ότι είχα τους πίνακες αλλά δεν έδωσε βάση στα λεγόμενα μου», δήλωσε στην απολογία του ο 49χρονος δράστης. Ο οποίος έδρασε μόνος (όπως λέει) και επίσης είναι Έλληνας γέννημα-θρέμμα, αντί για «το δίδυμο των αλλοδαπών φαντομάδων» που μας έλεγαν ότι αναζητούσε η αστυνομία.      Κάπου είδα να γίνεται λόγος ακόμα και για την «κατάρα της Ντόρα Μάαρ» (της μούσας αλλά και νεμέσεως ίσως του Πικάσο η οποία ‘απεικονίζεται’ στον ένα από τους δύο πίνακες που είχαν κλαπεί), αλλά κι αυτό δεν ήταν αρκετό για να απαλύνει την λούμπεν υφή αυτής της υπόθεσης. Ο δράστης μπορεί να ήταν φιλότεχνος και ενδεχομένως μποέμ, δεν ήταν όμως και ο Αρσέν Λουπέν αλλά ένας ταπεινός ελαιοχρωματιστής, γεγονός που θύμισε σε πολλούς την γνωστή ατάκα με τον καλλιτεχνίζοντα μπογιατζή ο οποίος δηλώνει ως επαγγελματική ιδιότητα «ζωγράφος μεγάλων επιφανειών» (όλοι σχεδόν γνωρίζουμε μια τέτοια περίπτωση). Πολυτεχνίτης κι ερημοσπίτης μάλλον παρά απατεώνας και τζέντλεμαν.     «Δεν θυμάμαι πόσες βραδιές καθόμουν κρυμμένος στα φυτά και παρατηρούσα τους φύλακες…», δήλωσε ο (φερόμενος ως) δράστης στην εξομολόγησή του, η οποία παρουσιάζει ενδιαφέρον και θα μπορούσε να αποτελέσει ένα πρώτης τάξεως σενάριο για μια κινηματογραφική αφήγηση σε πρώτο πρόσωπο, για ένα υπαρξιακό νουάρ (‘του φτωχού’) με πολιτικοκοινωνικές προεκτάσεις. «Πίστεψα ότι ένα από αυτά τα έργα μπορεί να γίνει δικό μου», συνεχίζει ο μεταμελημένος ληστής στην προανακριτική του απολογία. «Αυτές οι σκέψεις με βασάνιζαν δύο χρόνια περίπου και με οδήγησαν να κάνω το μεγαλύτερο λάθος της ζωής μου…Πήγα στο Μοναστηράκι, αγόρασα μαύρες αρβύλες, υφασμάτινα γάντια, μαύρο παντελόνι, ένα μαύρο μπλουζάκι, μια μαύρη κουκούλα που άφηνε ακάλυπτα μόνο τα μάτια και ένα μαύρο σάκο…».    Η όλη ιστορία μοιάζει με ταινία χαμηλού προϋπολογισμού και βήτα διαλογής που η πλοκή της μπάζει από παντού και κάποια στιγμή η παραγωγή ξέμεινε από χρήματα, περιέχει όμως αρκετές συμπαθητικές και ευφάνταστες ιδέες ώστε να αναδειχθεί σε cult αντικείμενο που περιβάλλεται με στοργή από μερίδα των θεατών. Ή σαν όνειρο καλοκαιρινής σιέστας που δεν βγάζει και πολύ νόημα, τουλάχιστον όμως δεν ξυπνάς με βαρύ κεφάλι αλλά με μια, όχι δυσάρεστη, αίσθηση θυμηδίας.      " " Ο Πικάσο κι ο φιλότεχνος ληστής: Ένα αστυνομικό νουάρ για την παραλία" "2022-01-08 17:33:05.818805"
"ΑΝΑΠΟΦΕΥΚΤΑ Μέσα στην τετραετία του, κάθε κόμμα εξουσίας θα αντιμετωπίσει πυρκαγιές, πλημμύρες και άλλες φυσικές καταστροφές.   Η κριτική για το πώς τις αντιμετώπισε είναι ευπρόσδεκτη.   Το πολιτικό σπεκουλάρισμα είναι ανόητο, αδιέξοδο και απαράδεκτο. Και αυτό αφορά τους πάντες. Πολιτικούς και πολίτες.    Διότι σε αυτόν τον φαύλο κύκλο, έρχεται πάντα η σειρά του άλλου να σπεκουλάρει. Αναπόφευκτα.   Και όταν σπεκουλάρει ο ένας, ο άλλος υπεραμύνεται. Αναπόφευκτα.   • • •   ΘΑ ΚΛΙΜΑΚΩΘΕΙ Η ΒΙΑ ΕΝΑΝΤΙΟΝ ΤΩΝ ΓΙΑΤΡΩΝ; Τα σημάδια είναι μεν σχετικά λίγα ακόμη, αλλά πολλαπλασιάστηκαν μετά την πρόσφατη υιοθέτηση του «υγειονομικού πάσου» στη Γαλλία. Πολλοί εύλογα αναρωτιούνται πώς θα εξελιχθούν η βία και οι απειλές βίας των ανεμβολίαστων εναντίον των γιατρών.   Ο ενταντικολόγος γιατρός, Mathias Wargon, δέχθηκε ανώνυμη επιστολή με μια σφαίρα και απειλές για τη ζωή του, διότι μίλησε στην τηλεόραση υπέρ του υποχρεωτικού εμβολιασμού. Η ρητορεία, επίσης, ολοένα και περισσότερο ταυτίζεται με το Ολοκαύτωμα. Σε τουίτ, λόγου χάριν, γράφουν «Ο δρ. Μένγκελε εγκρίνει» απευθυνόμενοι στον Wargon.   Τον Ιούνιο εμφανίστηκε στα γαλλικά κοινωνικά μέσα η ιταλική ομάδα αντεμβολιαστών V-V (από το Vivant, ζωντανός) οι οποίοι, σύμφωνα με τη Libération, «φαντασιώνονται ότι είναι ""στρατός πολεμιστών"" εναντίον των ""ναζί"" που θέλουν να επιβάλουν ""τη ναζιστική υγειονομική δικτατορία""».   Στο επόμενο βίντεο, αντιεμβολιαστές επιτίθενται σε έναν φαρμακοποιό που πραγματοποιεί τεστ στο Μονπελιέ, στις 31 Ιουλίου, φωνάζοντας «assassin» (δολοφόνε), «collabo» (συνεργάτη, προδότη, δωσίλογε).    Πηγή: Libération, Marianne      • • •   ΔΕΝ ΥΠΑΡΧΟΥΝ ΕΙΔΗΣΕΙΣ; Το είπε και ο σπουδαίος Ουμπέρτο Έκο: τον Αύγουστο δεν υπάρχουν ειδήσεις.   Για παράδειγμα, φέτος, έχουμε απλώς τη μετάλλαξη Δέλτα και χιλιάδες κρούσματα καθημερινά, πολλές και μεγάλες πυρκαγιές, καταστροφικές πλημμύρες, ευτυχώς όχι στη χώρα μας. Και εσχάτως κάθε βδομάδα και έναν φόνο, για την ακρίβεια μια γυναικοκτονία.   Ναι, τον Αύγουστο δεν υπάρχουν ειδήσεις. Εξαρτάται, βεβαίως, με το τι εννοεί κανείς με τη λέξη «ειδήσεις».    • • •   ΜΕΡΕΣ ΤΟΥ ΄36 Πριν από 85 χρόνια, στις 4 Αυγούστου 1936, επεβλήθη δικτατορία στην Ελλάδα από τον Ιωάννη Μεταξά σε συνεργασία με τον βασιλιά Γεώργιο Β'.   Για να μη χανόμαστε σε αναλύσεις, τη φύση του δικτατορικού καθεστώτος περιγράφει ο ίδιος ο Μεταξάς στο «Ημερολόγιό» του (σ. 553):   «Η Ελλάς έγινε από της 4ης Αυγούστου Κράτος αντικομμουνιστικό, Κράτος ολοκληρωτικό. Κράτος με βάση αγροτική και εργατική, και κατά συνέπεια αντιπλουτοκρατικό. Δεν είχε βέβαια κόμμα ιδιαίτερο να κυβερνά. Αλλά κόμμα ήτανε όλος ο Λαός, εκτός από τους αδιόρθωτους κομμουνιστάς και τους αντιδραστικούς παλαιοκομματικούς. Επομένως, αν ο Χίτλερ και ο Μουσολίνι αγωνιζότανε πραγματικά για την ιδεολογία που υψώνανε για σημαία, έπρεπε να υποστηρίζουν παντού την Ελλάδα με όλη τους τη δύναμη».  ― Κηφισιά 2 Ιανουαρίου 1941   Ενώ έχει ήδη ξεκινήσει ο Ισπανικός Εμφύλιος Πόλεμος, η χιτλερική Γερμανία οργανώνει εκείνες τις μέρες τους Ολυμπιακούς Αγώνες (1-16 Αυγούστου), επιχειρώντας να κάνει λίφτινγκ στο διεθνές πρόσωπο του ναζιστικού καθεστώτος. Η Ελλάδα είχε την τιμητική της, αφού για πρώτη φορά πραγματοποιήθηκε αφή της Ολυμπιακής Φλόγας στην αρχαία Ολυμπία, και ο Σπύρος Λούης συγκέντρωσε την προσοχή του Τύπου και των πολιτών.      • • •   ΜΑΡΟΚΙΝΟΣ ΜΙΝΙΜΑΛΙΣΜΟΣ Ο «μαροκινός μινιμαλισμός» είναι το ψευδώνυμο του καλλιτέχνη και ταυτόχρονα το όνομα της δουλειάς του – σύνθεση υπερχρωματισμένων κολάζ στον υπολογιστή, εμπνευσμένων από τη μαροκινή παράδοση.            " " Μέρες του '36" "2022-01-08 17:33:05.818805"
"Ανακοίνωση για την εξιχνίαση της δολοφονίας της 20χρονης Καρολάιν στα Γλυκά Νερά εξέδωσε πριν από λίγο η αστυνομία.   Η λιτή ανακοίνωση  αναφέρει σχετικά «Εξιχνίαση ανθρωποκτονίας 20χρονης ημεδαπής που έλαβε την 11 Μαΐου 2021 στα Γλυκά Νερά. Δράστης είναι ο 33χρονος σύζυγός της, ο οποίος και ομολόγησε στην πράξη του».   Υπενθυμίζεται ότι σύζυγος του θύματος ομολόγησε πως βρίσκεται πίσω από το έγκλημα.    Σχηματίστηκε δικογραφία σε βάρος του, καθώς κατέρρευσαν όλες οι προηγούμενες καταθέσεις του. Ο πιλότος ομολόγησε μετά από έξι ώρες κατάθεσης, κατά τις οποίες δεν έδωσε ικανοποιητικές απαντήσεις στα κενά και τα νέα δεδομένα που ανακτήθηκαν από ηλεκτρονικές συσκευές.    Σύμφωνα με τις πρώτες πληροφορίες, ο άνδρας φέρεται να ομολόγησε στους αστυνομικούς πως η 20χρονη φοιτήτρια του είχε πει πως θα τον χωρίσει και θα πάρει μαζί της το 11 μηνών μωρό τους.         Νωρίτερα, στις έκτακτες ανακοινώσεις που είχε προβεί η Ελληνική Αστυνομία, σημειωνόταν πως έχουν προκύψει νεότερα στοιχεία για τα οποία χρειάζονταν διευκρινίσεις και για αυτό ο τότε «μάρτυρας» είχε μεταφερθεί εσπευσμένα στη ΓΑΔΑ.   Η γυναικοκτονία ήταν όπως όλα δείχνουν προμελετημένη, αφού ο 32χρονος επιχείρησε να σκηνοθετήσει ολόκληρη ληστεία μετά φόνου, αποδίδοντας το έγκλημα σε «τρεις διαρρήκτες».    Τα βασικά στοιχεία που οδήγησαν τον 32χρονο πίσω στη ΓΑΔΑ ήταν τρία:    -Η ώρα αφαίρεσης της κάρτας μνήμης από κάμερα στο σπίτι, φαίνεται να είχε γίνει πολύ νωρίτερα από την ώρα που, σύμφωνα με την κατάθεση του είχαν εισβάλει οι υποτιθέμενοι διαρρήκτες   -Στο κινητό τηλέφωνο του πιλότου καταγράφηκε δραστηριότητα σε χρόνο που ο ίδιος έλεγε ότι ήταν δεμένος. Συγκεκριμένα, σύμφωνα με τα αποτελέσματα της Διεύθυνσης Εγκληματολογικών Ερευνών, την ώρα που ο πιλότος υποστηρίζει, ότι ήταν δεμένος χειροπόδαρα, από τους δράστες, φαίνεται στο κινητό του ότι παρουσιάζει δραστηριότητα και συγκεκριμένα ότι γίνονται βήματα.   -Επίσης, «φως» στην υπόθεση, σύμφωνα με αστυνομικές πηγές, ρίχνει και το βιομετρικό ρολόϊ - κινητό της άτυχης κοπέλας που έχει καταγράψει παλμούς της, την ώρα που σύμφωνα με τα όσα υποστηρίζει ο σύζυγός της έπρεπε να ήταν νεκρή.         " " Η ανακοίνωση της ΕΛΑΣ για τη δολοφονία της 20χρονης Καρολάιν στα Γλυκά Νερά" "2022-01-08 17:33:05.818805"
"Δεκάδες γυναίκες, με κεριά στα χέρια και ντυμένες στα μαύρα, πραγματοποίησαν το απόγευμα διαμαρτυρία στο Σύνταγμα, στη μνήμη της 20χρονης Καρολάιν και ζητώντας να μπει ένα τέλος στις γυναικοκτονίες.  Οι οργανώσεις αξιώνουν να κατοχυρωθεί νομικά ο όρος γυναικοκτονία, με αφορμή τη στυγνή δολοφονία της Καρολάιν από τον σύζυγό της, Μπάμπη Αναγνωστόπουλο στα Γλυκά Νερά. Υπενθυμίζεται πως ο καθ΄ ομολογίαν δράστης οδηγήθηκε την Παρασκευή υπό δρακόντεια μέτρα ασφαλείας ενώπιον σε εισαγγελέα κι ανακριτή. Ο ίδιος ζήτησε και πήρε προθεσμία για να απολογηθεί την Τρίτη 22 Ιουνίου.                   " " «Η πατριαρχία σκοτώνει»: Διαμαρτυρία για την Καρολάιν στο Σύνταγμα" "2022-01-08 17:33:05.818805"
"Κρατούμενος στη ΓΑΔΑ παραμένει ο κατηγορούμενος για τη γυναικοκτονία στα Γλυκά Νερά, ο Μπάμπης Αναγνωστόπουλος, καθώς πήρε προθεσμία για να απολογηθεί την Τρίτη.   Σύμφωνα με πληροφορίες της ΕΡΤ, ο πιλότος κρατείται μόνος σε κελί στον 7ο όροφο. Τη ΓΑΔΑ επισκέφτηκε το πρωί ο συνήγορος του πιλότου Βασίλης Σπύρου, ο οποίος, όπως δήλωσε και στην κάμερα της ΕΡΤ, ενημέρωσε τον κατηγορούμενο για τη διαδικασία που είναι σε εξέλιξη από την Εισαγγελία Ανηλίκων για τη μικρή Λυδία.    Όπως είπε ο κ. Σπύρου, αυτό που τον ενδιαφέρει είναι να είναι καλά το παιδί και να μεγαλώσει σε ένα περιβάλλον που θα συναποτελείται από τις δύο οικογένειες, τόσο της δικιάς του όσο και της Καρολάιν και όχι σε κάποιο ίδρυμα.   Επίσης, ο κ. Σπύρου μαζί με τον κατηγορούμενο μίλησαν για την απολογία του, προκειμένου να συνταχθεί απολογητικό υπόμνημα το οποίο θα δοθεί στον ανακριτή αν και δεν είναι σίγουρο ότι θα γίνει την Τρίτη καθώς -όπως είπε- δεν έχει λάβει στα χέρια του το αντίγραφο της έκθεσης από τα συμπεράσματα των εγκληματολογικών εργαστηρίων για την εξέταση στα ψηφιακά πειστήρια που «έκαψαν» τον πιλότο.   Οι συνήγοροί του, σύμφωνα με την ΕΡΤ, δεν θα ζητήσουν ψυχιατρική εξέταση για τον δράστη.   Ιατροδικαστική έκθεση: Αγωνιώδης θάνατος για την Κάρολαϊν- Δεν μπορούσε να αναπνεύσει για περίπου 6 λεπτά   Νέα ευρήματα φέρνει στο φως η ιατροδικαστική έρευνα για τον θάνατο της άτυχης κοπέλας. Σύμφωνα με την επίσημη ανακοίνωση ο θάνατός της προήλθε από ασφυξία, έπειτα από φραγή των αεροφόρων οδών.   Η κοπέλα δε μπορούσε να αναπνεύσει για περίπου 6 λεπτά. Σύμφωνα με τη νεκροψία, παρατηρήθηκαν πολλαπλές ασφυκτικές κηλίδες στο πρόσωπό της. Ο ανακριτής της υπόθεσης του εγκλήματος στα Γλυκά Νερά έχει στα χέρια του τα πλήρη τα στοιχεία της υπόθεσης μεταξύ των οποίων και η ερμηνεία της ιατροδικαστή για τις καταγραφές της καρδιακής λειτουργίας από το ρολόι της 20χρονης, που φαίνεται να μην συμφωνούν με όσα ισχυρίστηκε στην ομολογία του ο δράστης.   Όπως αναφέρει στην κατάθεση της στους αστυνομικούς η ιατροδικαστής, ο θάνατος της 20χρονης επήλθε στο διάστημα από τις 4:05 έως τις 4:11 οπότε και καταγράφηκε απότομη αύξηση των καρδιακών παλμών. Μερικά λεπτά νωρίτερα, συγκεκριμένα στις 3:58 οι καρδιακοί παλμοί της Καρολάιν δηλώνουν ένα άτομο που κοιμάται. Στην κατάθεση της η ιατροδικαστής αναφέρει ότι όταν βρέθηκε στον τόπο του εγκλήματος και είδε το ρολόι που φορούσε το θύμα το πήρε ώστε να προστατευθεί και να μεταφερθεί για αξιολόγηση στα εγκληματολογικά εργαστήρια.    «Από τα δεδομένα λοιπόν που έχουν καταγραφεί στο smartwatch και μου εκθέτετε εκτιμώ τα ακόλουθα: Η καρδιακή συχνότητα ενός ατόμου εν ηρεμία ή σε φυσική δραστηριότητα εξαρτάται από πολλούς παράγοντες όπως την ηλικία, την κατάσταση της καρδιάς ή αν το άτομο βρίσκεται σε κατάσταση σωματικού ή ψυχικού στρες. Από τις τιμές που μου αναφέρεται θεωρώ ότι η καρδιακή συχνότητα από 48 έως 58 η οποία καταγράφεται 1:41 έως 3:51 της 11ης Μαΐου 2021 αντιστοιχεί σε περίοδο ύπνου.   Το ίδιο θεωρώ και για την καταγραφή στις 3:58 ώρα που οι παλμοί είναι 61 λεπτό. Στις 4:05 οι παλμοί αυξάνονται κατά 50 τοις 100 περίπου από τους παλμούς που είχε το άτομο εν ηρεμία στον ύπνο του. Θεωρώ ότι εκείνη τη χρονική στιγμή το άτομο βρισκόταν σε κατάσταση πολύ ισχυρού ψυχικού ή σωματικού στρες. Με δεδομένο ότι έχω προσδιορίσει την ώρα του θανάτου κατά τη στιγμή της αυτοψίας του χώρου στις πέντε με έξι ώρες από τις 10 η ώρα που ήταν η ώρα της αυτοψίας, θεωρώ απολύτως συμβατό η διαδικασία του μηχανισμού του θανάτου να έλαβε χώρα από τις 4:05 έως τις 4:11. Στις 4:11 ώρα είναι η τελευταία καταγραφή του smartwatch και θεωρώ ότι αμέσως μετά επήλθε ο θάνατος. Από την νεκροψία και νεκροτομή είχα συμπεράνει ότι διαδικασία του θανάτου πράγματι διήρκεσε μερικά λεπτά ότι δηλαδή ο θάνατος δεν ήταν ακαριαίος».    " " Έγκλημα στα Γλυκά Νερά: Τι ζήτησε μέσα από τη ΓΑΔΑ ο δράστης για το παιδί- H ιατροδικαστική έκθεση" "2022-01-08 17:33:05.818805"
"Το Bernal Espacio Galería φιλοξενεί έως τις 30 Νοεμβρίου μια συλλογή από τις καλύτερες φωτογραφίες του Γερμανού καλλιτέχνη Άουγκουστ Ζάντερ, οι οποίες έχουν επιλεγεί από τον γιο του, Julian Sander, ιδρυτή και διευθυντή της γκαλερί τέχνης Galerie Julian Sander, που έχει στόχο τη διάσωση και ανάδειξη του έργου του πατέρα του.   Γεννημένος στο Χέρντορφ της Γερμανίας το 1876, ο Άουγκουστ Ζάντερ ήταν φωτογράφος που ξεκίνησε να ασχολείται με αυτή την τέχνη σε πολύ νεαρή ηλικία.   Ο πατέρας του Ζάντερ ήταν ανθρακωρύχος και αργότερα η οικογένεια είχε ένα μικρό αγροτεμάχιο. Ο Ζάντερ, που ήταν ένα από τα εννιά παιδιά της οικογένειας, ανακάλυψε για πρώτη φορά τη φωτογραφία στο τοπικό ορυχείο, ενώ βοηθούσε στη μεταφορά του εξοπλισμού ενός φωτογράφου της εταιρείας. Είχε πει ότι το να κοιτάζει μέσα από μια κάμερα «τον καθήλωσε - και όχι μόνο για εκείνη τη στιγμή».   Πέρασε τη στρατιωτική του θητεία (1897-99) ως βοηθός φωτογράφου και στη συνέχεια ίδρυσε το δικό του φωτογραφείο στην Κολωνία το 1909. Ο Ζάντερ κατάφερε να γράψει κοινωνιολογία όχι γράφοντας, αλλά δημιουργώντας φωτογραφίες – φωτογραφίες προσώπων και όχι απλών μοντέλων, που αφηγούνται μια ιστορία, την ιστορία τους.   Στα μέσα της δεκαετίας του 1920 ξεκίνησε το εξαιρετικά φιλόδοξο έργο του «Άνθρωποι του 20ούαιώνα». Σε αυτό, είχε στόχο να καταγράψει τη Γερμανία, τραβώντας πορτρέτα ανθρώπων από όλα τα κοινωνικά στρώματα. Στο έργο του, που διήρκεσε τέσσερις δεκαετίες της ζωής του, ο Ζάντερ προσπάθησε να καταγράψει συστηματικά τη σύγχρονη γερμανική κοινωνία. Αυτό το εγκυκλοπαιδικό magnum opus αποτελεί ένα από τα πιο μνημειώδη εγχειρήματα στην ιστορία της φωτογραφίας. Το έργο του Ζάντερ, έχει χρησιμεύσει ως πηγή έμπνευσης για σύγχρονους φωτογράφους, ενώ άσκησε βαθιά επιρροή στις νέες γενιές εικαστικών καλλιτεχνών σε όλα τα μέσα.   «Δεν μισώ τίποτα περισσότερο από τις ζαχαρωμένες φωτογραφίες με κόλπα, πόζες και εφέ. Επιτρέψτε μου λοιπόν να είμαι ειλικρινής και να πω την αλήθεια για την εποχή μας και τους ανθρώπους της», έλεγε ο Ζάντερ, ο οποίος θεωρείται πλέον ο προπάτορας της εννοιολογικής τέχνης και ένας πρωτοπόρος δημιουργός του ντοκιμαντέρ της ανθρώπινης διαφορετικότητας.     Στην Κολωνία στις αρχές της δεκαετίας του 1920 ο Ζάντερ ίδρυσε ένα φωτογραφικό στούντιο πορτρέτων. Κατά τη διάρκεια αυτής της διαμορφωτικής περιόδου, συναντιόταν τακτικά με την ομάδα των Προοδευτικών της Κολωνίας, που περιλάμβανε τους σημαντικούς καλλιτέχνες Franz W. Seiwert, Jankel Adler και Heinrich Hoerle. Το 1927, μαζί με τον συγγραφέα Ludwing Matha, ταξίδεψε στη Σαρδηνία, όπου τράβηξε περίπου 500 στιγμιότυπα. Το έργο «Άνθρωποι του 20ού αιώνα», του οποίου τα ίχνη χρονολογούνται από το 1910, παρουσιάστηκε για πρώτη φορά σε μια έκθεση στο Kölnische Kunstverein το 1927. Η υποδοχή του ήταν θερμή, και μάλιστα αποκάλεσαν τον Ζάντερ «Ο Μπαλζάκ του φακού». Η ουσιαστική, τεχνικά ακριβής προσέγγισή του, ενισχυμένη από την υιοθέτηση μιας απλής οπτικής γωνίας και τη χρήση του φυσικού φωτός, ήταν ο τρόπος λειτουργίας του Ζάντερ για την καταλογογράφηση της κοινωνίας – αποκαλύπτοντας μια αλήθεια για την εποχή και τους συμπολίτες του.   Αυτή η έκθεση οδήγησε στην έκδοση του πρώτου του βιβλίου «Antlitz der Zeit», το 1929. Συνολικά, οι εικόνες του Ζάντερ σχηματίζουν ένα εικονογραφικό μωσαϊκό της Γερμανίας του Μεσοπολέμου. Οι ραγδαίες κοινωνικές αλλαγές και η νέα ελευθερία συνοδεύτηκαν από οικονομική ανασφάλεια και κοινωνική και πολιτική αναταραχή. Φωτογραφίζοντας τους πολίτες της Δημοκρατίας της Βαϊμάρης –από την καλλιτεχνική, μποέμ ελίτ μέχρι τους ναζί και αυτούς που καταδίωκαν– οι φωτογραφίες του Σάντερ μιλούν για ένα αβέβαιο πολιτισμικό τοπίο. Είναι ένας κόσμος που χαρακτηρίζεται από εκρήξεις δημιουργικότητας, υπερπληθωρισμό και πολιτική αναταραχή. Τα πρόσωπα όσων φωτογράφισε δείχνουν ίχνη αυτής της συλλογικής ιστορικής εμπειρίας.     Το 1936, τα απούλητα αντίτυπα του βιβλίου κατασχέθηκαν, πιθανότατα λόγω της αναπαράστασης στην έκδοση μιας ετερογενούς γερμανικής κοινωνίας. Το Κόμμα των Ναζί αποδοκίμαζε τέτοιες κοινωνικές αναπαραστάσεις.   Ανεξάρτητα από την πολιτική κατάσταση στη Γερμανία το 1933-1945, ο Ζάντερ συνέχισε να λειτουργεί το φωτογραφείο του στην Κολωνία, απεικονίζοντας διανοούμενους, Εβραίους, εθνικοσοσιαλιστές, καθώς και τους ανώνυμους ανθρώπους του δρόμου. Από το 1942 άρχισε να μεταφέρει τα πιο σημαντικά μέρη του αρχείου του στο Kuchhausen, ένα μικρό χωριό στο Westerwald, όπου συνέχισε το φωτογραφικό του επάγγελμα καθώς και το έργο του. Αν και το στούντιό του στην Κολωνία καταστράφηκε σε βομβαρδισμό του 1944, ο Ζάντερ συνέχισε να εργάζεται στο «Άνθρωποι του 20ού αιώνα» σε όλη την υπόλοιπη ζωή του.   Το 1951, ο Γερμανός συλλέκτης και επιχειρηματίας L. Fritz Gruber αφιέρωσε μια εκτενή έκθεση στον Ζάντερ στη Photokina της Κολωνίας και τον σύστησε στον Edward Steichen. Το 1953, ο Steichen επέλεξε μια σειρά από τα έργα του για να συμπεριληφθούν στην έκθεσή του «The Family of Man», στο MoMA στη Νέα Υόρκη. Ο Ζάντερ έχει έκτοτε τιμηθεί με σημαντικές ατομικές εκθέσεις και έχει συμπεριληφθεί σε σημαντικές ομαδικές εκθέσεις και δημόσιες συλλογές σε όλο τον κόσμο. Όταν εγκαταστάθηκε στην ύπαιθρο, αφοσιώθηκε στη φωτογράφηση της φύσης. Μετά τον πόλεμο συνέθεσε ένα έργο για την καταστροφή της Κολωνίας, της πόλης όπου ζούσε. Λίγο αργότερα ουσιαστικά εγκατέλειψε τη φωτογραφία. Το 1961 τιμήθηκε με το Βραβείο Πολιτισμού της Γερμανικής Φωτογραφικής Ένωσης. Πέθανε το 1964 στην Κολωνία σε ηλικία 87 ετών.      Είπε κάποτε «Το πορτρέτο είναι ο καθρέφτης σου. Είσαι εσύ». Πίστευε ότι, μέσω της φωτογραφίας, μπορούσε να αποκαλύψει τα χαρακτηριστικά γνωρίσματα των ανθρώπων. Χρησιμοποίησε αυτές τις εικόνες για να πει την ιστορία του καθενός, το επάγγελμά τους, την πολιτική, την κοινωνική τους κατάσταση και το υπόβαθρό τους. Οι φωτογραφίες του, τραβηγμένες σε ουδέτερο υπόβαθρο και τιτλοφορούμενες τις περισσότερες φορές μόνο από το επάγγελμα, άφηναν τα πρόσωπα να μιλήσουν από μόνα τους.   Δεν χρησιμοποίησε την πρόσφατα τότε εφευρεθείσα κάμερα Leica, αλλά έμεινε αφοσιωμένος σε μια παλιομοδίτικη φωτογραφική μηχανή μεγάλου μεγέθους και τα γυάλινα αρνητικά, ακολουθώντας τη φωτογραφική διαδικασία του προηγούμενου αιώνα, τη δαγκεροτυπία, που θεωρούσε αξεπέραστης λεπτότητας και αντικειμενικότητας. Από τον Walker Evans και την Dorothea Lange μέχρι την Diane Arbus, οι μεγάλοι φωτογράφοι κάθε περιόδου του 20ού αιώνα χρωστούν πολλά σε αυτήν τη μνημειώδη μορφή της φωτογραφίας και το εμποτισμένο με ψυχολογικό βάθος και κοινωνική συνείδηση έργο του.                 " " Τα ζευγάρια του Μεσοπολέμου μέσα από τον μαγικό φακό του Άουγκουστ Ζάντερ" "2022-01-08 17:33:05.818805"
"Ο Χρήστος Λούλης πατάει σε μια επιφάνεια νερού. Είναι ο Λόρδος Μπάιρον και αυτή είναι η άκρη της λιμνοθάλασσας, στη πόλη που έζησε τις τελευταίες μέρες της ζωής του, στο νέο μουσικοθεατρικό έργο Σκιές στον Άδη του διακεκριμένου συνθέτη Αλέξανδρου Μούζα, που έρχεται σε πρώτη παρουσίαση μέσα από τη σκηνοθετική ματιά του Θωμά Μοσχόπουλου στην Εναλλακτική Σκηνή της Εθνικής Λυρικής Σκηνής. Το έργο θα παρουσιαστεί για δύο μόνο παραστάσεις στις 27 και 28 Νοεμβρίου 2021, στο πλαίσιο του εορτασμού των 200 ετών από την έναρξη της Ελληνικής Επανάστασης.   Το έργο αξιοποιεί αποκλειστικά αυθεντικά κείμενα του Λόρδου Μπάιρον επιλεγμένα από τις τελευταίες επιστολές του από την Ελλάδα, κατά το τελευταίο τρίμηνο της ζωής του: το ταξιδιωτικό Τσάιλντ Χάρολντ, το θεατρικό Κάιν, καθώς και ποιήματά του.   Μέσα σε ένα υποβλητικό «Greek gothic» περιβάλλον, ο Χρήστος Λούλης αιωρείται με τη μορφή του αρχετυπικού «έκπτωτου αγγέλου», στο υγρό και δυστοπικό περιβάλλον του Μεσολογγίου, σε έναν Άδη που παγιδεύει στις σκιές του τον ποιητή που συνέδεσε το όνομά του με την εμβληματική αυτή περίοδο της Ελληνικής Επανάστασης.     «Για μένα», λέει ο Χρήστος Λούλης, «αυτή η απαιτητική παράσταση με τα ντοκουμέντα του Βύρωνα που αφορούν το ελληνικό ζήτημα με κάνει να ανατριχιάζω και προσπαθώ να ανακαλέσω, λέγοντας αυτά τα λόγια, τα αισθήματα του Βύρωνα απέναντι στην Ελλάδα, το Μεσολόγγι και τους Έλληνες κατοίκους της πόλης, μέσα στο περιβάλλον που δημιουργεί η ατμοσφαιρική μουσική του Αλέξανδρου, που φλερτάρει με την κινηματογραφική αισθητική, αλλά δημιουργεί και ένα ανάγλυφο του χαρακτήρα του Μπάιρον, με πάθη, εμμονές, ρομαντικά ιδεώδη που έρχονται σε σύγκρουση με τις έριδες και τις αντιμαχόμενες φατρίες που επιβαρύνουν το έργο της Επανάστασης. Προσπαθούμε να σκιαγραφήσουμε λοιπόν τον ψυχισμό αυτού του ανθρώπου που ήρθε με μια φλόγα και σε τρεις μήνες η φλόγα έσβησε και πέθανε μέσα σε ένα βουρκότοπο, όπως λέει το Μεσολόγγι».      «Όποιος πάει σήμερα στην Ελλάδα δεν θα πρέπει να προσδοκά ιδιαίτερες ενδείξεις ακεραιότητας, αλλά να ελπίζει ότι ο χρόνος και η καλύτερη μεταχείριση θα εξαλείψουν τις σημερινές ληστρικές και λωποδυτικές τάσεις που ακολούθησαν την απελευθέρωση. Αυτήν τη στιγμή οι αλυσίδες έχουν σπάσει, αλλά είναι πολύ νωρίς για να μεταμορφωθεί ο δούλος σε νηφάλιο πολίτη. Το χειρότερο απ’ όλα είναι ότι είναι παλιοψεύτες. Ποτέ δεν υπήρξε τόση ανικανότητα για ειλικρίνεια από τότε που η Εύα ζούσε στον Παράδεισο. Όμως δεν απελπίζομαι. Εξακολουθώ να πιστεύω ότι αξίζει κάθε κόπος για χάρη τους, με την ελπίδα ότι ο χρόνος και η ελευθερία θ’ αναβιώσουν ό,τι η τυραννία κατέπνιγε, αλλά ίσως δεν εξάλειψε» γράφει ο Μπάιρον σε μια από τις περίπου 3.000  επιστολές του που έχουν διασωθεί ως τις μέρες μας, κατατάσσοντάς τον, κατά ευρεία ομολογία, ανάμεσα στους σπουδαιότερους επιστολογράφους του 19ου αιώνα.   «Είναι καταπληκτικό να βουτάς στον κόσμο αυτής της προσωπικότητας. Σκέφτομαι ότι ένας νέος άνθρωπος, σούπερ σταρ της εποχής του, ένας όμορφος άντρας με έντονη ζωή, κατακτήσεις, καβαλάει αυτό το κύμα που το έφτιαξε ο ίδιος, για έναν χαμένο σκοπό που μέχρι τότε δεν είχε και πολλές πιθανότητες να ευοδωθεί, και δεν ήταν πολλοί στην Ευρώπη που τον έβλεπαν με καλό μάτι. Έφερε έναν ρομαντισμό πολύ δυνατό και ορμητικό και δεν ξέρεις από ένα σημείο και μετά –όπως λέμε και για τους ήρωες– αν ήρθε για να βοηθήσει την Ελλάδα ή τον εαυτό του.   Αλλά ακόμα και αυτό κάνει την προσωπικότητά του αινιγματική. Αυτός ο άνθρωπος ήρθε και ξανάρθε στην Ελλάδα, έδωσε όλα του τα χρήματα – ταυτόχρονα σκέφτομαι και τους Έλληνες που κοίταζαν ακόμα και στο νεκροκρέβατό του να αρπάξουν ό,τι μπορούσαν. Αλλά τι να κάνουμε, έτσι ήταν οι εποχές, έτσι ήταν η Ελλάδα.   Και βέβαια, δεν πρέπει να υποτιμάμε καθόλου ότι με την παρουσία του αλλά και τον πρώιμο θάνατό του αναδείχθηκε σε διεθνές σύμβολο του φιλελληνισμού και κίνησε αποφασιστικά, όσο κανένας άλλος, το ενδιαφέρον των ξένων δυνάμεων για την ελληνική εθνεγερσία.      Εγώ νιώθω με έναν τρόπο ωραία, γλυκά, γιατί όταν παίρνεις μέρος σε ένα τέτοιο έργο, βουτάς κι εσύ στην ιστορία που σε αφορά και νιώθεις να έχεις και μια μεγαλύτερη ευθύνη να ξανασυστήσεις ένα πρόσωπο στην κοινή μνήμη.   Μπορεί να μιλάμε για το τώρα και για τα μελλούμενα, αλλά αξίζει να γυρίσουμε πίσω και να δούμε τι έγινε, είναι ένας τρόπος να μάθουμε τις μικρές ιστορίες, τα ανέκδοτα, γιατί υπενθυμίζουν ότι η ιστορία που διάβαζα μικρός είχε να κάνει με γίγαντες, με τεράστιους φωτεινούς ανθρώπους, αλλά οι άνθρωποι μίκρυναν όσο μεγάλωνα εγώ, γιατί μάθαινα κι άλλα, κι άλλα, και είδα και τους τωρινούς ""γίγαντες"" που δεν ήταν τελικά και τόσο μεγάλοι και μου μπήκε η υποψία ""λες να μην ήταν και τόσο μεγάλοι και παλιοί και να τους φώτιζε έτσι η ιστορία;"". Αυτό με οδήγησε να διαβάσω την ιστορία όχι για να αποκαθηλώσω τους τότε αλλά για να εξυψώσω το σήμερα».   Ο Χρήστος μού θυμίζει τους στίχους του Σεφέρη «Ξύπνησα με το μαρμάρινο τούτο κεφάλι στα χέρια που μου εξαντλεί τους αγκώνες και δεν ξέρω πού να τ’ ακουμπήσω». Το λέει με την καθαρή του φωνή και μοιράζεται τη σκέψη ότι κάθε φορά είναι σαν υπενθύμιση: Μήπως πρέπει να καταλάβουμε, να νιώσουμε, ότι από τους ένδοξους αρχαίους μέχρι τον Καραϊσκάκη δεν ήταν ημίθεοι οι ήρωες, αλλά άνθρωποι με πάρα πολλά ελαττώματα, και έτσι να μπορέσουμε να κοιτάξουμε ψηλά προς τη σωστή κατεύθυνση, προς το φως;   «Ακόμα και οι αρχαίοι συγγραφείς, οι άνθρωποι που εμείς κυρίως οι ηθοποιοί σκύβουμε πάνω στα κείμενά τους, ήταν άνθρωποι της εποχής τους» λέει. «Δηλαδή ήταν άνθρωποι που κυκλοφορούσαν στην αγορά, άνθρωποι με εμπάθειες, αλλά εκείνη την ίδια στιγμή έγραφαν αυτά τα συναρπαστικά μέχρι σήμερα κείμενα, δεν τα έγραφαν επειδή ζούσαν στα σύννεφα. Εμείς, από την άλλη, σήμερα, δεν πιστεύουμε ότι έχει αξία κάτι που σκεφτόμαστε.      Ας πούμε, ο Λόρδος Μπάιρον που ήταν αντιμέτωπος με μια ζοφερή πραγματικότητα, τις εσωτερικές διαμάχες, τα ψέματα και τη φιλαργυρία των Ελλήνων που τον εξόργιζαν, την ίδια στιγμή, μέσα στον κόσμο, κατέφευγε στον εσωτερικό του κόσμο, την αισθαντική αναπόληση και τον μεταφυσικό στοχασμό και μας άφησε αυτά τα κείμενα και αυτές τις σκέψεις».   Αλλά έζησα, και δεν έζησα μάταια,το πνεύμα μου μπορεί να χάσει την ορμή του,το αίμα μου τη φωτιά του,το κορμί μου να χαθεί μέσα στον πόνο,αλλά υπάρχει κάτι μέσα μου που θα καταπονήσειτο Μαρτύριο και τον Χρόνοκαι θα ανασαίνει ακόμα όταν εγώ θα έχω ξεψυχήσει,κάτι ξένο προς τη γη που δεν το στοχάζονται,σαν την ανάμνηση του ήχου μιας άφωνης λύρας,θα εισδύσει στα γαληνεμένα τους πνεύματακαι θα κινήσει μέσα στις καρδιές,που τώρα είναι σκληρές σαν την πέτρα,την όψιμη τύψη της αγάπης.Τον κόσμο δεν αγάπησα, μήτε αγαπήθηκα από αυτόν.Μα ωστόσο ας χωριστούμε σαν δυο ωραίοι εχθροί.   Ο Μπάιρον γράφει με την ψυχή γενναία έως την ύστατη στιγμή και για έναν σκληρό επίγειο κόσμο που αποχωρίζονται – «σαν δυο ωραίοι εχθροί». Με την υγεία του να έχει επιβαρυνθεί εξαιτίας του κλίματος και των κακουχιών, δεν εγκαταλείπει, πιστεύοντας ότι το ρομαντικό όραμα που υπάρχει μέσα του θα ανασαίνει και μετά το θάνατό του, ενώ το πνεύμα του ταλαντεύεται ανάμεσα στην πραγματικότητα του πολέμου, την αισθηματική διέγερση και τη φιλοσοφική ανησυχία.   Η υψιπετής του φαντασίωση έρχεται σε σκληρή αντίθεση με την απομαγεμένη πραγματικότητα του Μεσολογγίου, αλλά ο νους του είναι στραμμένος σταθερά προς την αγαπημένη του Ελλάδα.   «Σκέφτομαι ότι αυτή η επέτειος ήταν μια καλή αφορμή, αλλά πολλά πράγματα τα τσάκισε η πανδημία. Διαβάζουμε από ατομικό ενδιαφέρον, αλλά νομίζω θα πρέπει να υπάρχει ένα έναυσμα από την πολιτεία, τα σχολεία, να επιστρέφουμε ξανά και ξανά, μια σπίθα, η διάθεση να κάνουμε τα πράγματα ελκυστικά για τα παιδιά, για παράδειγμα, δείχνοντάς τους ότι το τώρα δεν έχει αλλάξει πολύ από το τότε και πρέπει να αλλάξει, ή να παραμείνει το ίδιο, εξαρτάται από την περίσταση και τη συγκυρία.      Εγώ επιδιώκω και μου αρέσει να διαβάζω ιστορία, κάθε φορά προσπαθώ να καταλάβω διαβάζοντας αν η ψυχή του λαού του Έλληνα έχει αλλάξει ή έχει μείνει ίδια. Πολλά πράγματα χρειάζονται χιλιάδες χρόνια για να αλλάξουν. Είναι η χώρα μας έτσι, η μορφολογία, η θέση μας, η μοίρα μας, μου αρέσει να τα βλέπω μικροσκοπικά και να τα ενώσω με το μακροσκοπικό. Όταν πάντα διαβάζω την ιστορία τη διαβάζω με την ίδια ζέση που διαβάζω τις εφημερίδες κάθε μέρα. Για να διαβάσεις την ιστορία πρέπει να έχεις και απόσταση και ψυχραιμία, έχουμε κάνει πολύ σοβαρά βήματα και άλλα δεν τα έχουμε κάνει, που ταυτοχρόνως με θέλγουν και με απωθούν.   Πολύ με προβληματίζει, για παράδειγμα, ότι είμαστε πολύ πίσω από τους υπόλοιπους Ευρωπαίους όσον αφορά τον ορθό λόγο, όσο με προβληματίζει ότι πιθηκίζουμε τον ορθό λόγο των Ευρωπαίων χωρίς να λαμβάνουμε υπόψιν μας τον δικό μας πυρήνα. Κάτι μέσα μας παλεύει να αρθρώσει τον δικό του λόγο, που είναι μοναδικό, δεν είμαστε ούτε αυτό ούτε εκείνο, αλλά είναι και το ένα και το άλλο, ένας αγώνας που διαρκεί ακόμα και σήμερα και θα ήθελα, ναι, να μεταρρυθμιστούμε, να προοδεύσουμε, να εκσυγχρονιστούμε πιο πολύ με τον Παπαδιαμάντη παρά με τον Τ.Σ. Έλιοτ».   Ο Χρήστος με αφήνει για να συνεχίσει την πρόβα, ενώ ακούγεται η μουσική του Αλέξανδρου Μούζα. «Δεν περιέχει μουσικά δάνεια, ούτε παραπέμπει σε μουσικές αναφορές της εποχής ή την παράδοση. Στις επιστολές, αφήνεται στον ηθοποιό σχετική ελευθερία να χειριστεί το κείμενο εντός συγκεκριμένων χρονικών πλαισίων, ενώ στα ποιητικά κείμενα η παρτιτούρα απαιτεί απόλυτη ακρίβεια στην εκφορά του λόγου και ο ηθοποιός αναλαμβάνει ρόλο σολίστ» λέει ο συνθέτης.   Ακούγονται τα λόγια του Μπάιρον, μέσα στην πνιγηρή ατμόσφαιρα του σκηνικού με τον σκηνοθέτη Θωμά Μοσχόπουλο να καθοδηγεί τον Χρήστο Λούλη στην ύστατη περιπέτεια του ποιητή:   Σκιές στον Άδη, μυριάδες σκιές.Εκεί κι η ουσία, εκεί κι η ζωή και ό,τι από αυτή απομένει.Πελώριο πέπλο το Σύμπαν σκεπάζει.Και μέσα από αυτό, το κάθε ένα πράγμα σαν φάντασμα μοιάζει.Κι αν κάποιες θαρρούσαμε άξιες μορφές,σ’ εμάς και σ’ εκείνες ανάμεσα, νέφος.Ωσότου η δόξα, με κάποιο μελάγχολο φως, αυτό το σκοτάδι νικήσει.   Σκιές στον Άδη Σύλληψη, μουσική, επιλογή κειμένων: Αλέξανδρος Μούζας Μουσική διεύθυνση: Νίκος Βασιλείου Σκηνοθεσία: Θωμάς Μοσχόπουλος Σκηνικό: Ευαγγελία Θεριανού Κοστούμια: Μαγδαληνή Αυγερινού Κινησιολογία: Αλέξης Φουσέκης Σχεδιασμός φωτισμών: Νίκος Βλασόπουλος Καλλιτεχνική συνεργάτιδα: Άννα-Μόσχα Καμπόσου Λόρδος Μπάιρον: Χρήστος Λούλης Συμμετέχουν οι χορευτές Αντώνης Βαής, Δέσποινα Λαγουδάκη και ενδεκαμελές μουσικό σύνολο   Εναλλακτική Σκηνή Εθνικής Λυρικής Σκηνής – ΚΠΙΣΝ 27/11, 20:30 & 28/11, 19:30  Σε συνεργασία με τη Βυρωνική Εταιρεία Ιεράς Πόλεως Μεσολογγίου Στο πλαίσιο του εορτασμού των 200 ετών από την έναρξη της Ελληνικής Επανάστασης  " " Χρήστος Λούλης: «Θα ήθελα να προοδεύσουμε πιο πολύ με Παπαδιαμάντη παρά με Τ.Σ. Έλιοτ»" "2022-01-08 17:33:05.818805"
"Κατηγορίες για την απαγωγή και τη δολοφονία της εγκύου ερωμένης του απαγγέλθηκαν σε επαγγελματία μποξέρ από το Πουέρτο Ρίκο, που αγωνίστηκε στους Ολυμπιακούς Αγώνες του Λονδίνου το 2012.   Ο Félix Verdejo κατηγορείται ότι επιτέθηκε στην Keishla Rodríguez και στη συνέχεια έριξε το σώμα της από μια γέφυρα κοντά στο San Juan, την πρωτεύουσα του νησιωτικού εδάφους των ΗΠΑ.   Ο μποξέρ παραδόθηκε στην αστυνομία την Κυριακή αν και αρνήθηκε να συνεργαστεί με τους ανακριτές.   Ο θάνατος της νεαρής γυναίκας προκάλεσε διαμαρτυρίες ενάντια στη δολοφονία γυναικών στο Πουέρτο Ρίκο.   Τον Ιανουάριο, το νησί κηρύχθηκε σε κατάσταση έκτακτης ανάγκης για τη βία κατά των γυναικών. Στο Πουέρτο Ρίκο καταγράφεται τουλάχιστον μία γυναικοκτονία την εβδομάδα, σύμφωνα με τοπικές ομάδες ανθρωπίνων δικαιωμάτων, με τουλάχιστον 60 τέτοια εγκλήματα να έχουν σημειωθεί πέρυσι.   Ο 27χρονος παντρεμένος μπόξερ αντιμετωπίζει κατηγορίες για απαγωγή και  δολοφονία, με αποτέλεσμα τον θάνατο και τη σκόπιμη θανάτωση και ενός αγέννητου παιδιού.   Σύμφωνα με ομοσπονδιακή καταγγελία, ο Verdejo, πριν δέσει και πετάξει την ερωμένη του από την γέφυρα, τη χτύπησε στο πρόσωπο ενώ φέρεται επίσης να την πυροβόλησε, αφού την έριξε στο νερό.   Σύμφωνα με τις μαρτυρίες, ο Verdejo είχε και συνεργό.   Η μητέρα του θύματος είπε στα τοπικά μέσα ενημέρωσης ότι η κόρη της κυοφορούσε το παιδί του μποξέρ και ότι εκείνος όμως ήταν αρνητικός καθώς ήθελε να αφοσιωθεί στην οικογένεια και την καριέρα του.   «Της είπα να είσαι προσεκτική επειδή την είχε απειλήσει να μην συνεχίσει την κύηση, ότι είχε την οικογένειά του, ότι είναι μπόξερ, ότι είναι δημόσιο πρόσωπο», δήλωσε η Keila Ortiz Rivera στην εφημερίδα El Nuevo Día, προσθέτοντας ότι μίλησε τελευταία φορά με την κόρη της την Πέμπτη.   Η 27χρονη Rodríguez, γνώριζε τον Verdejo από τότε που ήταν έφηβοι και είχαν κρατήσει επαφή όλα αυτά τα χρόνια.   Το πτώμα της βρέθηκε σε λιμνοθάλασσα το Σάββατο και ταυτοποιήθηκε μέσω οδοντιατρικών αρχείων την Κυριακή, σύμφωνα με το Ινστιτούτο Ιατροδικαστικής του Πουέρτο Ρίκο.   Ο μποξέρ αναμένεται να κάνει την πρώτη του εμφάνιση στο δικαστήριο τη Δευτέρα.   Χθες, εκατοντάδες διαδηλωτές συγκεντρώθηκαν σε μια γέφυρα κοντά στο σημείο όπου βρέθηκε το πτώμα της  Rodríguez για να διαμαρτυρηθούν για τη δολοφονία γυναικών.   Λίγες μέρες πριν την σύλληψη του Verdejo, είχε εντοπιστεί ένα ακόμα πτώμα μιας γυναίκας, μερικώς καμένο.   Το θύμα είχε καταθέσει εναντίον του συντρόφου της τον Μάρτιο, αλλά ένας δικαστής απέρριψε την υπόθεση, σύμφωνα με τοπικά μέσα. Έκτοτε, ο σύντροφός της κατηγορήθηκε για φόνο.   Μετά από χρόνια πιέσεων από ακτιβιστές, ο κυβερνήτης του Πουέρτο Ρίκο, Pedro Pierluisi, κήρυξε την χώρα σε κατάσταση έκτακτης ανάγκης για την αύξηση της βίας κατά των γυναικών στις αρχές του τρέχοντος έτους.   Με πληροφορίες του BBC" " Πουέρτο Ρίκο: Επαγγελματίας μποξέρ κατηγορείται ότι απήγαγε και σκότωσε την έγκυο ερωμένη του" "2022-01-08 17:33:05.818805"
"Παρότι κάποιοι χαρακτηρίζουν «πρωτόγνωρη» για τα ελληνικά δεδομένα τη δολοφονία της 20χρονης Καρολάιν στα Γλυκά Νερά, στην πραγματικότητα οι γυναικοκτονίες μόνο σπάνιο φαινόμενο δεν είναι στην Ελλάδα και τέτοιες δολοφονίες έχουν συγκλονίσει την κοινή γνώμη στο πρόσφατο παρελθόν.   Μια από τις πιο πρόσφατες γυναικοκτονίες ήταν η δολοφονία της Ελένης Τοπαλούδη. Στις 28 Νοεμβρίου 2018 η άτυχη φοιτήτρια βιάστηκε ομαδικώς και δολοφονήθηκε από δύο άνδρες στο νησί της Ρόδου.   Η 32χρονη Κατερίνα Μελάκη στραγγαλίστηκε από τον σύζυγό της τον Μάρτιο του 2019 στη Σητεία. Η γυναίκα βίωνε την κακοποίηση συστηματικά από τον σύζυγός της και έναν μήνα πριν την δολοφονία της είχε καταγγείλει τον άντρα της στην Αστυνομία. Ο 37χρονος σύζυγος της Κατερίνας Μελάκη, τη στραγγάλισε σε διπλανό δωμάτιο από αυτό που βρίσκονταν τα δύο παιδιά τους, τότε μόλις 6 και 18 μηνών.   Ποινή ισόβιας κάθειρξης και ένα χρόνο για περιύβριση νεκρού επέβαλε το Μεικτό Ορκωτό Δικαστήριο Καστοριάς, στον Τάσο Τσιουχάρα για τον θάνατο της 37χρονης γυναίκας του Ανθής Λινάρδου τον Ιανουάριο 2016 στο Βελβεντό Κοζάνης. «Ναι, την έπνιξα και ας πάω ισόβια» είχε πει κυνικά στους αστυνομικούς ο 40χρονος δράστης. Ο συζυγοκτόνος μάλιστα μετά την ασποτρόπαια πράξη του, δήλωσε την εξαφανισή της, φανερά ανήσυχος για την συζυγό του, κάνοντας μάλιστα έκκληση να βρεθεί. Για 4 ολόκληρες ημέρες αναζητούσε δήθεν την Ανθή Λινάρδου και προσπαθούσε να παραπλανήσει τις αρχές με κάθε τρόπο.   Ο 23χρονος Δάνος Μουρατίδης στραγγάλισε την 20χρονη Κική Κούσογλου αφότου είδε ένα μήνυμα στο κινητό της από άλλον άντρα. Οι δύο τους γνωρίζονταν από παιδιά, μεγαλώσανε μαζί στη Βέροια και στη συνέχεια έγιναν ζευγάρι για πέντε χρόνια. Το 2005 όμως αποφάσισαν να χωρίσουν. Υπήρχαν πολλές σκηνές ζηλοτυπίας από τον Δάνο, όπως έγινε γνωστό στη συνέχεια, ωστόσο διατήρησαν μια καλή σχέση. Την 10η Απριλίου, το 2005, ο Δάνος και η Κική έχουν κανονίσει να συναντηθούν στο σπίτι του πρώτου, με τον 23χρονο να δηλώνει ακόμα ερωτευμένος μαζί της. Η ώρα πέρασε από την κουβέντα, η Κική αποκοιμήθηκε. Ο δράστης βρήκε την ευκαιρία να κοιτάξει το κινητό της. Βρήκε ένα μήνυμα από έναν άλλον άντρα και την στραγγάλισε ενώ την έθαψε μαζί με τη βοήθεια ξαδέρφου του. Και σε αυτή την περίπτωση ο δράστης συμμετείχε στις έρευνες παίζοντας θέατρο.   Μία γυναικοκτονία που συγκλόνισε την Καβάλα το 1999 ήταν αυτή της Γιούλι Σκάλι από τον Σκιαδόπουλο. Η δολοφονία της Σκάλι έγινε στις 8 Ιανουαρίου. Ο Γιώργος Σκιαδόπουλος στραγγάλισε τη μέλλουσα γυναίκα του στο αυτοκίνητο και στη συνέχεια έκρυψε το ακέφαλο πτώμα της σε μια βαλίτσα. Ο δράστης δήλωνε στην αστυνομία ότι ταξίδεψαν μαζί στις 10 Ιανουαρίου από την Καβάλα με προορισμό την Αθήνα. Όταν θα φτάσουν στην πρωτεύουσα η αρραβωνιαστικιά του θα μπει σε ένα μαγαζί για να φάει -υποτίθεται- και από τότε δεν θα την ξαναδεί. Από την πρώτη στιγμή η αστυνομία θα τον θεωρήσει ύποπτο. Και μέχρι να περάσουν 18 μέρες και να καταφέρουν να τον κάνουν να ομολογήσει, εκείνος προσπαθούσε να θολώσει τα νερά επικοινωνώντας με τις εκπομπές του Χαρδαβέλα και της Νικολούλη, προκειμένου να ζητήσει βοήθεια, στέλνοντάς τους τις φωτογραφίες της Τζούλι Σκάλι.   Ο δολοφόνος, σκοτώνει την σύζυγό του, Τάνια Χαριτοπούλου, το Αύγουστο του 1998, στην Πολίχνη Θεσσαλονίκης, μπροστά στα μάτια της τρίχρονης κόρης τους. Το πτώμα της δεν βρέθηκαν ποτέ. Ο δράστης ομολόγησε το έγκλημα στην αδερφή του και της είπε « ότι και σε 200 χρόνια το πτώμα δεν θα το βρουν».      Μετά τις αποκαλύψεις για το έγκλημα στα Γλυκά Νερά και την κυνική ομολογία του συζύγου για τη δολοφονία της 19χρονης Καρολάιν, σε πολλούς το απεχθές έγκλημα θύμισε τη δολοφονία της 18 χρονης Ζωής από τον σύζυγό της Παναγιώτη Φραντζη.   Η Ζωή Γαρμανή, 18 χρονών, δολοφονήθηκε από τον σύζυγό της Παναγιώτη Φρατζή 27 ετών, φοιτητή της Ανωτάτης Εμπορικής και το πτώμα της βρήκε ένας ρακοσυλλέκτης στα σκουπίδια.   Ο Παναγιώτης Φραντζής και η Ζωή Γαρμανή είχαν γνωριστεί τον Οκτώβριο του 1985. Ο πρώτος, 25 χρονών, φοιτητής της ΑΣΟΕΕ, γιος αστικής οικογένειας που ζούσε στα Κάτω Πατήσια, και εκείνη 16 ετών, τελείωνε τότε το Λύκειο, κόρη ευκατάστατης αστικής οικογένειας που ζούσε τον Άγιο Νικόλαο Πατησίων. Σύμφωνα με τις καταθέσεις φίλων και συγγενών του Παναγιώτη Φραντζή, η γνωριμία του εκείνη με την Ζωή οδήγησε γρήγορα σ' έναν σφοδρό έρωτα.   Ο γάμος του ζευγαριού έγινε τον Δεκέμβριο του ’86, οπότε και εγκαταστάθηκαν σε δικό τους διαμέρισμα, στην οδό Αιλιανού. Η συμβίωση των δυο νέων υπήρξε εξ αρχής δύσκολη και επεισοδιακή. Ο ιατροδικαστής Πάνος Γιαμαρέλος είχε δηλώσει τότε για τον δράστη ότι «δείχνει μια ψυχική διαστροφή του εγκληματία, αφού μετά το θάνατο ηδονιζόταν ή εκδικούνταν κάνοντας κομμάτια το θύμα του» και εκτίμησε ότι αρχικά το θύμα στραγγαλίστηκε και μετά την τεμάχισε.  " " Γυναικοκτονίες στην Ελλάδα: Τα εγκλήματα που συγκλόνισαν τη χώρα (Βίντεο)" "2022-01-08 17:33:05.818805"
"«Σκληρός Αλβανός στη μεζονέτα της κτηνωδίας», «Ξεσκονίζουν Γεωργιανό για τη δολοφονία»,«Σεσημασμένοι αλλοδαποί οι δολοφόνοι στα Γλυκά Νερά», «Ο ανεξέλεγκτος λαθροεποικισμός επιφέρει ασύλληπτη βαρβαρότητα και εισαγόμενη εγκληματικότητα».   Τέσσερα ενδεικτικά πρωτοσέλιδα που αυτούσια ή σε παραλλαγές έπαιξαν στα περισσότερα κανάλια και αναπαρήχθησαν στη νιοστή στα σόσιαλ μίντια δημιουργώντας κλίμα λίγο προτού ο 32χρονος πιλότος Μπάμπης Αναγνωστόπουλος, σύζυγος της μόλις 20χρονης Καρολάιν Κράουτς, ομολογήσει το αποτρόπαιο και λεπτομερώς σχεδιασμένο έγκλημα που διέπραξε, μπροστά μάλιστα στο μωρό τους που δεν έχει καν χρονίσει.   Ένα κλίμα που επωαζόταν κοντά σαράντα μέρες τώρα με ξενοφοβικά και ρατσιστικά παραληρήματα κι αιτήματα για περισσότερη αστυνόμευση, ακόμα σκληρότερη μεταναστευτική πολιτική, ακόμα περισσότερη εθνοκαπηλεία εφόσον «η έξαρση της εγκληματικότητας οφείλεται, σε μεγάλο βαθμό, στην εισροή στην ελληνική κοινωνία πληθυσμών οι οποίοι δεν ασπάζονται τις ίδιες αξίες με τον Έλληνα, δεν έχουν την ίδια εκπαίδευση», όπως έσπευσε να δηλώσει όχι ο ηγέτης κάποιου ακροδεξιού μορφώματος αλλά η ίδια η πρόεδρος της Ένωσης Εισαγγελέων και αντιεισαγγελέας του Αρείου Πάγου Άννα Ζαΐρη, υποπίπτοντας σε ένα απαράδεκτο για θεσμικό πρόσωπο ρατσιστικό ατόπημα.   Δεν ξέρω πόσοι πέσανε από τα σύννεφα όταν αποκαλύφθηκε η αλήθεια –πολλοί κιόλας αναρωτηθήκαμε γιατί η αστυνομία άφησε τον δολοφόνο να πάει στην κηδεία του θύματος υποδυόμενος τον χαροκαμένο χήρο μπροστά στους γονείς της κοπέλας εφόσον ήδη διέθετε αδιάσειστα στοιχεία–, καθώς το αφήγημα του πιλότου «έμπαζε» εξαρχής ακόμα και για αφελείς, αλλά έστω.   Ούτε βέβαια θέλω να φανταστώ τι θα γινόταν αν ο δράστης μιας ακόμα στυγερής γυναικοκτονίας ήταν πράγματι αλλοδαπός και με τέτοια διαφορά ηλικίας. Όχι γιατί δεν υπάρχουν αλλοδαποί κακοποιοί (και με το να υποβαθμίζει σκόπιμα κανείς τέτοιες περιπτώσεις εξυπηρετεί, εντέλει, την ακροδεξιά ατζέντα) αλλά επειδή μόνο τότε ο μέσος «Ελληνάρας» αγανακτεί επιστρατεύοντας την αρχή της συλλογικής ευθύνης, παρότι στη βαριά ιδίως εγκληματικότητα τα πρωτεία τα έχουν πατριώτες, σύμφωνα και με τα επίσημα στοιχεία.     Ο ξένος Τύπος πάντως, ιδίως ο βρετανικός καθότι η άτυχη Καρολάιν ειχε βρετανική υπηκοότητα, πλήρωσε τους λογής «ελληνόψυχους» με το ίδιο νόμισμα, αναφερόμενος εμφατικά στον «Έλληνα σύζυγο».   Το γεγονός, ωστόσο, ότι οι περίφημες «αξίες του Έλληνα» και η «ανώτερη» εκπαίδευσή του γίνανε μπουχός δεν εμπόδισε πολλά μέσα και πολλούς χρήστες των σόσιαλ μίντια να συνεχίσουν να «χαϊδεύουν» τον δράστη προσπαθώντας να βρουν κάθε πιθανή και απίθανη δικαιολογία για το φονικό, μιλώντας για «έγκλημα πάθους», «ζήλια» και «θόλωμα», ενοχοποιώντας το θύμα, επιχειρώντας σπέκουλα ακόμα και με το ημερολόγιο της άτυχης κοπέλας που ουδείς γνωρίζει πώς διέρρευσε στα ΜΜΕ και γιατί δεν επενέβη ακόμα εισαγγελέας γι’ αυτό.   Όχι, ο «Μπάμπης είναι όμορφος, επιτυχημένος», «τύπος και υπογραμμός», δεν θα έκανε ποτέ κάτι τέτοιο, σίγουρα αυτή η «μέγαιρα» ευθύνεται που «του είχε κάνει τη ζωή κόλαση», άσε που ήταν και μισή Φιλιππινέζα, «από άτιμη φυλή που δεν κάνει για τη δημιουργία οικογένειας».   Ο «Μπάμπης», που την είχε στο κατόπι από ανήλικη, που την παντρεύτηκε στα 18 της και την κρατούσε έκτοτε ουσιαστικά έγκλειστη σε ένα «χρυσό κλουβί», που ακόμα και στις συνεδρίες της Καρολάιν με κείνη την απατεώνισσα, καθώς φάνηκε, ψυχολόγο ήταν εκεί, μπάστακας, που όταν η νέα γυναίκα έκανε σαφή την πρόθεσή της να δει τη ζωή της αλλιώς, της την αφαίρεσε πιστός στο πατριαρχικό ιδιοκτησιακό πρόταγμα «αν δεν σε έχω εγώ, δεν θα σε έχει κανένας». Ένα πρόταγμα που κάνει τη φυγή από τον κακοποιητή/υποψήφιο δολοφόνο πολύ πιο δύσκολη υπόθεση από όσο την παρουσιάζουν άνθρωποι που όχι μόνο δεν βρέθηκαν ποτέ σε μια τέτοια θέση αλλά δεν μπορούν καν –ούτε και θέλουν– να τη φανταστούν.   Το «νέο αυτό παιδί» που απλώς στάθηκε «βλάκας» κατά τον μόνιμο (άλλος, αλήθεια, δεν υπάρχει;) συνδικαλιστικό εκπρόσωπο της ΕΛ.ΑΣ. και γνωστό «τηλεμαϊντανό», που φρόντισε μάλιστα να δώσει και συμβουλές στον επόμενο υποψήφιο γυναικοκτόνο λέγοντας πως «εάν (ο δράστης) έπαιρνε τηλέφωνο την αστυνομία, δεν θα πήγαινε ούτε τέσσερα χρόνια φυλακή γιατί θα πήγαινε εν βρασμώ ψυχής, σε ενδοοικογενειακό καυγά και με πρότερο έντιμο βίο».   Ναι, ωραία, διατάχθηκε ΕΔΕ γι΄αυτό το «μαργαριτάρι», δεν είναι όμως η πρώτη φορά που συμβαίνει αυτό και το πιθανότερο είναι ότι αφενός και αυτή η ΕΔΕ θα πάει άπατη, αφετέρου σύντομα θα επανακάμψει για να πει κι άλλες τέτοιες εξυπνάδες εφόσον κιόλας τα τηλεοπτικά κανάλια κρατούν ανοικτές τις πόρτες τους σε τέτοιους τύπους αντί να τους τις κλείνουν κατάμουτρα.     Με τέτοια αντιμετώπιση και σε τέτοιο πλαίσιο, πώς να μην έχει μετά το «παιδί-αστέρι», ο στυγνός δολοφόνος δηλαδή, το απύθμενο θράσος να θέλει και να αναλάβει τη φροντίδα του παιδιού όταν εκτίσει την ποινή του, όπως αξίωσε; Ο ίδιος άλλωστε ο υπουργός Δικαιοσύνης δήλωνε με αφορμή τον νέο νόμο για τη συνεπιμέλεια, που αβαντάρει όποιον κακοποιητή δεν έχει καταδικαστεί τελεσίδικα, ότι «ένας κακός σύζυγος μπορεί να είναι καλός γονιός». Τι, όχι;   Άγνωστο παραμένει ακόμα τι θα αποφασίσει ο εισαγγελέας σχετικά με την επιμέλεια του παιδιού, του δεύτερου «θύματος» αυτού του αποτρόπαιου εγκλήματος – γιατί υπήρξε και τρίτο, το σκυλί της κοπέλας που επίσης εξόντωσε εκδικητικά ο «αγγελικός» εγκληματίας. Άγνωστο και το τι ποινή θα εισπράξει στο δικαστήριο, αν θα είναι ισόβια κάθειρξη κανονικά, όπως θα του άξιζε, ή αν θα του αναγνωριστούν κάποια «ελαφρυντικά».   Όμως για να μπει ένα φρένο στις γυναικοκτονίες δεν αρκούν οι αυστηρές ποινές, ούτε πρόκειται αυτές να φέρουν πίσω όσες λείπουν επειδή κάποιοι αποφάσισαν ότι είναι «τιμωροί θεοί».   Χρειάζεται επίσης να εκπαιδεύσεις τα νέα παιδιά στην οικογένεια, στο σχολείο, παντού, ότι οι γυναίκες δεν είναι υποψήφια «κτήματα», ότι ο έρωτας δεν είναι πεδίο μάχης και δεν εκβιάζεται, ότι εγωιστικές, εξουσιαστικές, μισογύνικες συμπεριφορές δεν μπορούν να γίνουν ποτέ και πουθενά αποδεκτές, και αυτό να γίνει συνείδηση και κοινωνικό κεκτημένο δίχως να χρειαστεί να φτάσουμε πρώτα στο σημείο χωρίς επιστροφή, στη γυναικοκτονία δηλαδή, που έχει λόγο που ονομάζεται έτσι και που αποτελεί τη συντριπτική πλειοψηφία τέτοιου είδους εγκλημάτων.   Να εκπαιδεύσεις ταυτόχρονα θεσμούς, κόμματα, οργανώσεις, συλλογικότητες, να γίνει συνείδηση ότι οι εποχές και τα ήθη έχουν αλλάξει γιατί έτσι πρέπει, να πάψεις επίσης να ψάχνεις με κάθε ευκαιρία αλλοδαπούς «αποδιοπομπαίους τράγους» (δικαίως η Κοινότητα Αλβανών Μεταναστών στην Ελλάδα εξέφρασε μεν τον αποτροπιασμό της για το έγκλημα αλλά αξίωσε, παράλληλα, δημόσια συγνώμη από τα ΜΜΕ για τον επαναλαμβανόμενο διασυρμό και την ξενοφοβική ρητορική μίσους χωρίς κανένα στοιχείο) και να κοιτάζεσαι περισσότερο στον καθρέφτη γιατί, όπως λέει και το γνωστό σύνθημα, «στην ίδια μας τη χώρα είναι ο εχθρός» – για την ακρίβεια, ανέκαθεν ήταν, και σε αυτήν τη χώρα και όπου αλλού η μισή και πλέον ανθρωπότητα λογίζεται β’ διαλογής. Εκεί είναι το ζήτημα και όχι στο να εστιάζουμε στην εθνικότητα του εκάστοτε δράστη προκειμένου να νιώσουμε δικαιωμένοι ή να εξοργιστούμε ανάλογα τα πιστεύω μας.  " " Υπόθεση Καρολάιν: Ένα αποτρόπαιο έγκλημα με έναν δράστη αλλά πολλούς ηθικούς αυτουργούς" "2022-01-08 17:33:05.818805"
"Στο εδώλιο του Μικτού Ορκωτού Δικαστηρίου θα καθίσει ο Μπάμπης Αναγνωστόπουλος, ο καθ΄ομολογίαν δολοφόνος της 20χρονης συζύγου του, Καρολάιν Κράουτς, μέσα στο σπίτι τους στα Γλυκά Νερά.   Με βούλευμα που εξέδωσε σήμερα το Συμβουλίου Πλημμελειοδικών της Αθήνας, ο 33χρονος προφυλακισμένος παραπέμπεται σε δίκη για δύο κακουργήματα και δύο πλημμελήματα.   Συγκεκριμένα παραπέμπεται για ανθρωποκτονία από πρόθεση τελεσθείσα σε ήρεμη ψυχική κατάσταση και κακοποίηση ζώου και ψευδή καταγγελία, επειδή κατέστησε άλλους ύποπτους των πράξεών του και ψευδή κατάθεση κατ’ εξακολούθηση.   Οι δικαστές υιοθέτησαν ομόφωνα την πρόταση του εισαγγελέα Γιώργου Νούλη, που κατατέθηκε τον Νοέμβριο.    Στην 24σελιδη πρότασή του, σύμφωνα με το Πρώτο Θέμα, ο εισαγγελικός λειτουργός είχε περιγράψει καρέ-καρέ το σκηνικό του εγκλήματος που στήθηκε από τον κατηγορούμενο στα Γλυκά Νερά χαρακτηρίζοντάς τον ψύχραιμο, επικίνδυνο και ανάλγητο.   Σύμφωνα με την εισαγγελική πρόταση ο 33χρονος χειραγωγούσε και ήλεγχε την Καρολάιν.   Στην πρότασή του ο εισαγγελέας επικαλέστηκε και την κατάθεση συμβούλου ψυχικής υγείας που επισκέπτονταν το ζευγάρι, σύμφωνα με την οποία η νεαρή γυναίκα «βίωνε ως εγκλεισμό την σχέση της με τον κατηγορούμενο» και «διακατεχόταν ενόψει και της ηλικιακής τους διαφοράς από σύνδρομο «συνεξάρτησης»» από τον προφυλακισμένο πιλότο «(αποδοχή του προσώπου αλλά απόρριψη του ατόμου του)»." " Γλυκά Νερά: Παραπέμπεται σε δίκη ο Μπάμπης Αναγνωστόπουλος" "2022-01-08 17:33:05.818805"
"Μέχρι θανάτου μαχαίρωσε την 35χρονη σύντροφό του, Μίντι Σίνγκερ, ο Έλληνας ομογενής στις ΗΠΑ, Πίτερ Οικονόμου.   Όπως μεταδίδει το People, ο 37χρονος ομογενής κατηγορείται για ανθρωποκτονία δευτέρου βαθμού και οπλοκατοχή τετάρτου βαθμού για τον θάνατο της Σίνγκερ, σύμφωνα με ανακοίνωση από το γραφείο του εισαγγελέα της κομητείας του Κουίνς.   Προσοχή, ακολουθούν περιγραφές που ενδέχεται να ενοχλήσουν κάποιους από τους αναγνώστες.    Σύμφωνα με τη δικογραφία, η Σίνγκερ χτυπήθηκε στο κεφάλι με αμβλύ αντικείμενο και μαχαιρώθηκε πολλές φορές γύρω από τον λαιμό και τον κορμό. Το θύμα να δέχθηκε μαχαιριές στα οπίσθιά με ένα σπαθί και στο στήθος με ένα κατσαβίδι.      Το έγκλημα αποκαλύφθηκε όταν η μητέρα του Οικονόμου επισκέφτηκε το διαμέρισμά του για να τον ελέγξει, και εκείνος της χτύπησε το κεφάλι στην πόρτα, καλώντας στη συνέχεια το 911, σύμφωνα με πηγές του NYPD που επικαλείται η New York Daily News.   Η αστυνομία λέει ότι ο Οικονόμου επινόησε μια ιστορία, υποστηρίζοντας στον εκπρόσωπο του 911 ότι κακοποιοί που προσποιούνταν στους αστυνομικούς επιχείρησαν να διαρρήξουν το διαμέρισμά του. Η Daily News, επικαλούμενη αστυνομικές πηγές, αναφέρει ότι ο Οικονόμου είπε στους αστυνομικούς ότι η Σίνγκερ ήταν «στη ντουλάπα».   Ένας γείτονας κατέθεσε ο Οικονόμου πάλεψε με τους αστυνομικούς που προσπαθούσαν να τον βάλουν μέσα σε αυτοκίνητο και έσπασε ένα παράθυρο.   Μια σελίδα GoFundMe έχει δημιουργηθεί για να βοηθήσει στην πληρωμή των εξόδων κηδείας της Σίνγκερ. «Η Μίντι ήταν μια καταπληκτική γυναίκα που έζησε τη ζωή έντονα και αγαπούσε πολύ τους φίλους της», αναφέρει η σελίδα. «Ήταν πραγματική έμπνευση για τον χαρούμενο τρόπο ζωής της, ζώντας κάθε στιγμή», προσθέτει.   " " Νέα Υόρκη: Έλληνας ομογενής σκότωσε την σύντροφό του με σπαθί και ισχυρίστηκε ότι έγινε ληστεία" "2022-01-08 17:33:05.818805"
"«Νιώθω να πνίγομαι... με προσβάλλει, με κακομεταχειρίζεται, ξεσπάει πάνω μου και δεν μπορώ καν να βγω από το σπίτι... αυτά όλα μπροστά στο παιδί... πήρα στην αστυνομία, μου είπαν κάνε υπομονή κι άμα συνεχίσει το βλέπουμε, όμως φοβάμαι...». Η παραπάνω ανώνυμη μαρτυρία αποτυπώνει μια από τις αθέατες, τις πονεμένες πλευρές της καραντίνας που αφορά ανθρώπους οι οποίοι μπορεί να βρίσκονται μεν κάτω από κάποια στέγη, αυτή όμως πολύ απέχει από το να χαρακτηριστεί ασφαλής.   Διότι η καραντίνα είναι μεν αποτελεσματική ως προς την αποφυγή της μετάδοσης μιας λοιμώδους νόσου, μπορεί όμως να αποβεί ψυχοσωματικά επιβλαβής έως και εγκληματική, κυρίως για γυναίκες, παιδιά και ΛΟΑΤΚΙ+ άτομα νεότερων, κατά βάση, ηλικιών –διότι και αυτές οι περιπτώσεις συνιστούν έμφυλη βία–, τα οποία από χρεία ή ανάγκη συγκατοικούν στον ίδιο χώρο με βίαιους συντρόφους, συζύγους ή συγγενείς. Πόσο μάλλον όταν αδυνατούν όχι μόνο να ξεφύγουν έστω για λίγο αλλά ούτε καν να απομονωθούν ώστε να αναζητήσουν βοήθεια από το τηλέφωνο ή το Διαδίκτυο – σημαντικό ρόλο μπορεί να παίξει εδώ η συνδρομή φίλων, γειτόνων ή άλλων συγγενών που γνωρίζουν την κατάσταση και προθυμοποιούνται να την επικοινωνήσουν. Η δυσάρεστη αυτή πραγματικότητα-«παρενέργεια» ισχύει στις περισσότερες χώρες με καθεστώς lockdown, με το φαινόμενο να έχει λάβει σε κάποιες από αυτές ανησυχητικές διαστάσεις, αναγκάζοντας τον ίδιο τον γενικό γραμματέα του ΟΗΕ Αντόνιο Γκουτιέρες να απευθύνει παγκόσμια έκκληση για την προστασία των γυναικών και των νεαρών κοριτσιών στο σπίτι. Τη σοβαρότητα του ζητήματος επισήμανε και η Διεθνής Αμνηστία.   Στην Ελλάδα, όπου ήδη «τρέχουν» σχετικές καμπάνιες τόσο από τη Γενική Γραμματεία Οικογενειακής Πολιτικής και Ισότητας των Φύλων (ΓΓΙΦ) και το Κέντρο Ερευνών για Θέματα Ισότητας (ο λόγος για το βίντεο «Μένουμε σπίτι αλλά δεν μένουμε σιωπηλές») όσο κι από γυναικείες συλλογικότητες, τα πράγματα δεν είναι ακόμα –ή δεν φαίνονται, με δεδομένες τις δυσκολίες αποτύπωσης στις παρούσες συνθήκες– τόσο τραγικά, αυτό όμως καθόλου δεν συνεπάγεται χαλαρότητα. Απόδειξη, η διπλή γυναικοκτονία που τελέστηκε στην Κηφισιά εν μέσω καραντίνας και μάλιστα από αστυνομικό.   Υπάρχουν κιόλας καταγγελίες ότι αστυνομικά όργανα αρνούνται να παραλάβουν μηνύσεις ή κωλυσιεργούν, παρότι η ΕΛΑΣ σύστησε από πέρσι ειδικό τμήμα αντιμετώπισης της ενδοοικογενειακής βίας, ενώ και τα δικαστήρια υπολειτουργούν με τις εν λόγω υποθέσεις να μην περιλαμβάνονται στις κατεπείγουσες. Δεν έχει επιπλέον προβλεφθεί κανένα σχετικό έντυπο μετακίνησης ή κωδικός. Σύμφωνα με τη διαδικτυακή συνέντευξη Τύπου που παραχώρησαν από κοινού στις αρχές του μήνα το Ευρωπαϊκό Δίκτυο κατά της Βίας, η Γενική Γραμματεία Οικογενειακής Πολιτικής και Ισότητας των Φύλων (ΓΓΙΦ) και το Χαμόγελο του Παιδιού, για τον μήνα Μάρτιο καταγράφηκε 16.4% αύξηση κλήσεων στην τηλεφωνική γραμμή SOS - 15900 σε περιστατικά βίας κατά των γυναικών και 6.4% σε περιπτώσεις ενδοοικογενειακής βίας. Αύξηση κλήσεων παρατηρήθηκε και στη ΛΟΑΤΚΙ+ γραμμή ψυχολογικής υποστήριξης Δίπλα σου - 11528.   Υπάρχει, εντούτοις, και μια θετική πλευρά σε όλο αυτό που σίγουρα θα χρησιμεύσει και για το «μετά»: Η ανάδειξη των πολλών διαφορετικών παραμέτρων που χρειάζεται να λαμβάνει υπόψη τόσο η Πολιτεία, όσο και η κοινωνία όταν αντιμετωπίζει τέτοια περιστατικά, κάποιες από τις οποίες ήταν μέχρι χτες αντιληπτές μόνο σε ανθρώπους που είτε τα συντρέχουν, είτε σχετίζονται άμεσα μαζί τους.     «Γνωρίζουμε ότι σε κάθε περίοδο κρίσης καθώς και σε χρονικά διαστήματα όπου το ζευγάρι περνάει περισσότερο χρόνο μαζί (π.χ. περίοδος εορτών) τα κρούσματα βίας αυξάνονται. Το ίδιο συμβαίνει και με την καραντίνα λόγω της πανδημίας. Η διαρκής τριβή ανασύρει ευκολότερα βίαιες συμπεριφορές, εντούτοις ένας άντρας που δεν είναι βίαιος δεν θα γίνει ξαφνικά εξαιτίας μιας δύσκολης κατάστασης. Εκείνος που ενδεχομένως θα γίνει πιο επιθετικός είναι ο άντρας που ήδη επέλεγε αυτό τον τρόπο να σχετίζεται με τη σύζυγο ή σύντροφό του» μου λένε από τη γραμμή 15900 που συνεχίζει κανονικά τη λειτουργία της, όλο το 24ωρο, 7 μέρες τη βδομάδα, ενώ απαντά πλέον και σε e-mails.   Κανονικά συνεχίζουν να λειτουργούν οι είκοσι ξενώνες για κακοποιημένες γυναίκες και τα 42 συμβουλευτικά κέντρα που βρίσκονται ανά την επικράτεια, το πόσο όμως αρκούν για να καλύψουν μια έξαρση του φαινομένου είναι ένα ερώτημα, καθώς οι ξενώνες ήδη στεγάζουν αρκετές και δύσκολα (λόγω και των απαιτούμενων διαδικασιών) δέχονται νέες περιπτώσεις, καθώς αναφέρουν γυναικείες συλλογικότητες. Η πίεση πάντως φαίνεται να αποδίδει: ολοκληρώνοντας το ρεπορτάζ έμαθα ότι ο δήμος Αθηναίων ανακοίνωσε την παροχή δωρεάν νομικής βοήθειας (και ψυχοκοινωνικής υποστήριξης) στα θύματα ενδοοικογενειακής βίας σε συνεργασία με τη Διοτίμα. Aν και όλοι συμφωνούν ότι είναι ακόμα νωρίς να καταλήξουμε σε ασφαλή συμπεράσματα σχετικά με το πόσο έχουν αυξηθεί τα κρούσματα έμφυλης και ενδοοικογενειακής βίας –«ολοκληρωμένη εκτίμηση θα μας δώσει η στατιστική επεξεργασία των στοιχείων που καταγράφονται στη βάση δεδομένων της Γραμμής», μας λένε από το 15900–, τόσο η ΓΓΙΦ όσο και οι γυναικείες οργανώσεις καλούν τόσο τις γυναίκες όσο και τρίτα πρόσωπα να μη σιωπούν, να μη διστάζουν να καταγγέλλουν τις βίαιες συμπεριφορές που είτε υφίστανται, είτε πέφτουν στην αντίληψή τους.   Για όλα αυτά συζητήσαμε με τη Χαρά Χιόνη, υπεύθυνη νομικών υπηρεσιών του Κέντρου Γυναικείων Μελετών και Ερευνών «Διοτίμα», τη Στέλλα Καψαμπέλη, κοινωνική επιστήμονα, μέλος της φεμινιστικής συλλογικότητας «Καμία Ανοχή» και την Έλενα-Όλγα Χρηστίδη, ψυχολόγο, επόπτρια της ΛΟΑΤΚΙ+ γραμμής 11528 και επιστημονική υπεύθυνο του Orlando LGBT+   Δικηγόρος, υπεύθυνη νομικών υπηρεσιών του Κέντρου Γυναικείων Μελετών και Ερευνών «Διοτίμα»   Όπως συμβαίνει σε πολλές άλλες χώρες σε καραντίνα, έτσι και στην Ελλάδα παρατηρείται αύξηση των περιστατικών ενδοικογενειακής βίας, κάτι μάλλον αναμενόμενο. Λαμβάνουμε κι εμείς στη «Διοτίμα» αυξημένες κλήσεις αυτό τον καιρό, δεν είναι εντούτοις εύκολο να αποτυπωθεί αριθμητικά αυτό. Αφενός γιατί στη χώρα μας γενικότερα δεν τηρούνται στατιστικά στοιχεία για τέτοιες καταγγελίες με τον τρόπο που θα έπρεπε, μετράμε δηλαδή μόνο την κορυφή του παγόβουνου: Αγνοούμε π.χ. αν μια γυναίκα που εισήλθε χτυπημένη άσχημα σε νοσοκομείο –όπου ίσως και να κατέληξε– υπήρξε θύμα ενδοοικογενειακής βίας αλλά φοβήθηκε να το ομολογήσει.   Αφετέρου διότι είναι πολύ δύσκολο για μια γυναίκα που μένει πλέον αναγκαστικά με τον κακοποιητή στον ίδιο χώρο όλο το 24ωρο να επικοινωνήσει με μια γραμμή βοήθειας ή άλλη υπηρεσία. Υπάρχει βεβαίως η δυνατότητα αποστολής e-mail, και πάλι όμως είναι πρόβλημα για μια γυναίκα σε μια τέτοια κατάσταση να κάτσει να γράψει μια καταγγελία και να τη στείλει.   Χρειάζεται λοιπόν να βρεθούν άλλοι τρόποι, κάποια πιο εύχρηστη εφαρμογή με προδιατυπωμένα μηνύματα που να προειδοποιούν ότι κάτι δεν πάει καλά μέσα στο σπίτι. Πολύγλωσση μάλιστα ώστε να είναι εξίσου προσβάσιμη σε αλλοδαπές, σε μετανάστριες, σε γυναίκες πρόσφυγες κ.λπ. Αυτή είναι μάλιστα μια λύση και οικονομική και βιώσιμη. Βεβαίως, το πόσο αυξήθηκαν συνολικά τα κρούσματα ενδοοικογενειακής και έμφυλης βίας θα φανεί όταν λήξει η καραντίνα. Διότι, εντάξει, έρχεται μια κακοποιημένη γυναίκα ζητώντας βοήθεια και συμφωνεί να πάτε μαζί αμέσως στην αστυνομία, τι θα κάνει όμως μετά, πού θα καταφύγει, πού θα αφήσει τα παιδιά της, αν έχει; Τι θα συμπληρώσει στο ειδικό έντυπο μετακίνησης εφόσον δεν προβλέπεται κωδικός για τέτοιες περιπτώσεις; Ακόμα κι ένας έκτακτος νόμος οφείλει να μεριμνά για καταστάσεις που μπορεί να στοιχίσουν μέχρι ζωές. Ιδανικό θα ήταν να ακολουθείται η διαδικασία της αυτεπάγγελτης μήνυσης και του αυτοφώρου ώστε να μην ταλαιπωρείται περαιτέρω το θύμα.   Οι υφιστάμενοι ξενώνες και σχεδόν πλήρεις είναι και δεν δέχονται εύκολα επιπλέον άτομα εξαιτίας των μέτρων. Έχουν επίσης κλείσει τα ξενοδοχεία, μαζί κι αυτά όπου οι οργανώσεις μπορούσαμε να παρέχουμε προσωρινό καταφύγιο σε θύματα κακοποίησης. Αυτά μαζί με τους περιορισμούς στην κυκλοφορία δυσχεραίνουν πολύ την κατάσταση, ειδικά αν υπάρχουν και παιδιά στη μέση.   Υπάρχει έπειτα το εξής πρόβλημα, για να δεχτεί ένας ξενώνας μια γυναίκα πρέπει να έχει πριν υποβληθεί σε ορισμένες ιατρικές εξετάσεις, όμως τα νοσοκομεία δέχονται πλέον μόνο έκτακτα περιστατικά. Ζητούν επίσης τώρα και τεστ για Covid-19 αλλά φυσικά δεν μπορεί να πάει ο καθένας έτσι απλά να το κάνει, πόσο μάλλον σε μια τέτοια συνθήκη. Αν όμως δεν είναι πρακτικά εύκολο να ανοίξουν άμεσα νέοι χώροι, ας χρησιμοποιηθεί διεξοδικά το υπάρχον νομικό οπλοστάσιο ώστε στις πιο σοβαρές περιπτώσεις να απομακρύνεται ο κακοποιητής από την κοινή στέγη. Μια γυναίκα σε τέτοια θέση θα πρέπει καταρχάς να συνειδητοποιήσει ότι είναι επικίνδυνο να βρίσκεται εσώκλειστη στον ίδιο χώρο με κάποιον άνθρωπο –σύντροφο, σύζυγο, γονέα ή κηδεμόνα– που την κακοποιεί. Να μην το πάρει αψήφιστα, να αναζητήσει ψυχολογική ενδυνάμωση, νομική βοήθεια, ό,τι χρειαστεί, είτε μέσω τηλεδιάσκεψης είτε με e-mail, sms κ.λπ. ώστε να διαθέτει ένα «safe plan» που να μπορεί να ενεργοποιήσει όποτε νιώσει απειλή, ακόμα και πριν λήξει η καραντίνα. Αφήνοντας μια δυσάρεστη κατάσταση να εξελιχθεί, εκτίθεται σε ακραίες συμπεριφορές.   Πολλές γυναίκες, ξέρετε, υφίστανται υπομονετικά και επί μακρόν κακομεταχείρηση, περιμένοντας ο άλλος με τον καιρό να «ηρεμήσει». Πράγματι, σε φυσιολογικές συνθήκες η σωματική επιθετικότητα μπορεί να αργήσει να εκδηλωθεί, να περιορίζεται σε ψυχολογικό «πόλεμο». Σε περίοδο καραντίνας, όμως, που η πίεση και η τριβή ανάμεσα στα δύο μέρη ευνόητα αυξάνεται, συμβαίνει το αντίθετο και ο κίνδυνος κλιμάκωσης της βίας, ακόμα και εκτροχιασμού της δεν πρέπει να υποτιμάται.   Κοινωνική επιστήμονας, φεμινιστική συλλογικότητα «Καμία Ανοχή»   Όσο «τρέχουν» οι καμπάνιες κατά της έμφυλης και ενδοοικογενειακής βίας, τόσο η επίσημη όσο και γυναικείων οργανώσεων όπως η δική μας –κοντεύει ήδη τις 5.000 υπογραφές και που μαζί με τα αιτήματά μας θα κατατεθεί στη ΓΓΙΦ–, τόσο περισσότερο αναδεικνύεται το σοβαρό αυτό θέμα.   Εκτός από τις κλήσεις, στην «Καμία Ανοχή» έχουμε και σωρεία μηνυμάτων στην ιστοσελίδα μας αυτό τον καιρό από γυναίκες που ζητούν συμβουλές ή βοήθεια. Μας απευθύνονται όχι ως ειδικές, διότι βέβαια δεν είμαστε ούτε κι αναλαμβάνουμε τέτοιον ρόλο, αλλά επειδή μας εμπιστεύονται ώστε να τις παραπέμψουμε στις αρμόδιες υπηρεσίες, με όλα τα προβλήματα που μπορεί να έχουν αυτές σε αυτήν τη φάση.   Από πλευράς Πολιτείας υπάρχει μεν ένα ενδιαφέρον, εκκρεμούν όμως πολλά ζωτικά αιτήματα. Και ενώ τα αντανακλαστικά θεσμών και αρχών θα έπρεπε να είναι πολύ οξυμένα σε τέτοια ζητήματα, βλέπουμε να διοχετεύεται αλλού ο ζήλος τους και όχι στην άμεση συνδρομή των θυμάτων και τη σύλληψη των δραστών τέτοιων επιθέσεων. Επειδή είναι βέβαια δύσκολο για μια γυναίκα που κακοποιείται να απευθυνθεί σε δομές στήριξης σε συνθήκες καραντίνας, ζητάμε καταρχάς να δημιουργηθεί από το 15900 ένα «σχέδιο διαφυγής» σε περίπτωση άμεσης ανάγκης μέσω μιας ιντερνετικής εφαρμογής όπως το live chat συγχρονικής επικοινωνίας (help desk) που έχει ήδη εφαρμοστεί σε κάποιες χώρες. Να προβλεφθούν δηλαδή επιπλέον διέξοδοι ώστε να την ενθαρρύνουν να κάνει το πρώτο βήμα που είναι πολύ σημαντικό.   Υπάρχει όμως και το ζήτημα των γυναικών εκείνων που λόγω ηλικίας, κοινωνικών συνθηκών, μορφωτικού επιπέδου κ.λπ. έχουν ελάχιστη ή καθόλου εξοικείωση με την τεχνολογία. Πιθανόν να μην έχουν καν πρόσβαση στο Ίντερνετ. Προβλήματα παρόμοια με αυτά που ανέκυψαν και στις διαδικτυακές εκπαιδευτικές πλατφόρμες του υπουργείου Παιδείας. Εκεί θα πρέπει να αναζητηθούν άλλοι τρόποι, όπως μια δωρεάν υπηρεσία sms. Έχει επίσης δημιουργηθεί λόγω της καραντίνας μεγάλο πρόβλημα με την υποβολή μηνύσεων και την εφαρμογή ασφαλιστικών μέτρων σε κακοποιητές συντρόφους, συζύγους ή συγγενείς. Επιπλέον, ο/η δικηγόρος δεν μπορεί λόγω των μέτρων να είναι δίπλα για να τη στηρίξει στην κατάθεσή της στο αστυνομικό τμήμα, μένει δηλαδή ουσιαστικά χωρίς νομική αλλά και ψυχολογική υποστήριξη τη δύσκολη εκείνη ώρα.   Έχοντας στηρίξει ως συλλογικότητα πολλές τέτοιες υποθέσεις, γνωρίζουμε πόσο πιεστική μπορεί να γίνει η παρενόχληση από νυν ή και πρώην συντρόφους ή συζύγους. Μια κατάσταση διαρκούς εκφοβισμού που μπορεί να φτάσει και στη φυσική βία. Αλλά το θέμα είναι να προλάβουμε τέτοιες καταστάσεις, να αποτρέψουμε βιαιοπραγίες, να αποσοβήσουμε εγκλήματα.   Τα δικαστήρια εξετάζουν πλέον μόνο κατεπείγουσες υποθέσεις, όλα τα άλλα έχουν «παγώσει». Προβλήματα υπάρχουν και με τη διαδικασία του αυτόφωρου. Γι' αυτό και στα βασικά αιτήματά μας είναι η μη αναβολή δικαστικών υποθέσεων που αφορούν έμφυλη και ενδοοικογενειακή βία, με την τοποθέτηση αρμόδιων εισαγγελέων, καθώς επίσης η ουσιαστική ενεργοποίηση του τμήματος εκείνου της ΕΛΑΣ που ασχολείται με την ενδοοικογενειακή βία ενόψει των συνθηκών έκτακτης ανάγκης. Να σταματήσει να είναι η έμφυλη βία «άγνωστη λέξη» στα αστυνομικά τμήματα και τα δικαστήρια.   Οι ξενώνες που υπάρχουν δεν αρκούν, ούτε είναι εύκολο για μια γυναίκα σε αυτές τις συνθήκες να προβεί σε όλες τις ενέργειες που προαπαιτούνται για να γίνει δεκτή. Δεν είναι καν εύκολο να αποδείξει με κάποιο τρόπο ότι όντως κινδυνεύει, όπως της ζητούν. Γι' αυτό μιλάμε για επίταξη ξενοδοχειακών μονάδων και άλλων χώρων που να μπορούν να στεγάσουν κακοποιημένες γυναίκες, είτε μόνες ή μητέρες με παιδιά που πρέπει να απομακρυνθούν άμεσα από το σπίτι όπου ζουν. Σε κάθε περίπτωση, σημασία έχει να συνειδητοποιήσει κάθε γυναίκα στη θέση αυτή ότι δεν είναι μόνη κι ότι η φωνή της οφείλει και πρέπει να μπορεί να ακουστεί.   Μπορείτε να υπογράψετε στην καμπάνια κατά της έμφυλης και ενδοοικογενειακής βίας της συλλογικότητας «Καμία Ανοχή» εδώ.   Ψυχολόγος, επόπτρια της ΛΟΑΤΚΙ+ γραμμής 11528, επιστημονική υπεύθυνος του Orlando LGBT+   Ως επόπτρια του 11528 διαβεβαιώνω ότι η γραμμή συνεχίζει να λειτουργεί κανονικά, μόνο που πλέον δουλεύουμε από τα σπίτια μας και τα ραντεβού «κλείνονται» μέσω Skype. Αυτό που καταρχάς διαπιστώνουμε αυτό τον καιρό, είναι ακριβώς η δυσκολία να επικοινωνήσει μαζί μας κάποιο άτομο που χρειάζεται συμβουλές και συμπαράσταση. Αυτό διότι το lockdown καταργεί ουσιαστικά την ιδιωτικότητα, ειδικά όταν μιλάμε για περιορισμένους χώρους όπου υπάρχει συγκατοίκηση με κακοποιητική οικογένεια ή ακόμα και με κακοποιητή σύντροφο, αν και δεν έχουμε καταγράψει ευτυχώς το διάστημα αυτό τέτοια περιστατικά.   Έχουμε, όμως, αρκετές κλήσεις που αφορούν άσκηση ψυχολογικής ή και σωματικής βίας λόγω σεξουαλικού προσανατολισμού ή ταυτότητας φύλου, από νέους κυρίως ανθρώπους που ακόμα κι αν είναι ενήλικες συμβιώνουν κατ' ανάγκη ή υποχρεωτικά στην ίδια στέγη με τους οικείους τους – κάτι που φυσικά γίνεται πιο ανυπόφορο σε συνθήκες καραντίνας, αν υπάρχει πρόβλημα στη σχέση τους. Υπάρχουν επίσης άτομα που προέρχονται από κακοποιητικά περιβάλλοντα στα οποία υποχρεώθηκαν λόγω των έκτακτων μέτρων να επιστρέψουν, όπως φοιτητές ή φοιτήτριες από επαρχία. Άνθρωποι πάλι που έκαναν θεραπευτικές συνεδρίες διαδικτυακά, τις διέκοψαν απότομα αυτήν την περίοδο καθώς δεν είναι «out» στα σπίτια τους, ούτε έχουν τρόπο να απομονωθούν ώστε να τις συνεχίσουν απρόσκοπτα.   Δεν έχουμε έπειτα δυστυχώς στην Ελλάδα κάποιον χώρο-καταφύγιο όπου να παραπέμπονται οι πιο σοβαρές περιπτώσεις, κάτι που αποτελεί ένα γενικότερο πρόβλημα. Αν, εντούτοις, η επικοινωνία μέσω ή τηλεφώνου δεν είναι εφικτή, όπως όλοι οι συνάδελφοι που ασχολούνται με την ενδοοικογενειακή βία έτσι κι εμείς παροτρύνουμε τα άτομα που βρίσκονται σε ανάγκη να επικοινωνούν μαζί μας με οποιονδήποτε τρόπο, sms, e-mail κ.λπ., είμαστε επίσης πρόθυμοι να συνδράμουμε όπως μπορούμε, αν χρειαστεί κάποια άμεση παρέμβαση. Να σημειώσω, τέλος, ότι όπως έπραξαν και άλλες αντίστοιχες οργανώσεις στο εξωτερικό που εστιάζουν στον τομέα της ψυχικής υγείας, έτσι και το Orlando LGBT+ κυκλοφόρησε πρόσφατα έναν οδηγό αυτοφροντίδας για ΛΟΑΤΚΙ+ άτομα, ο οποίος αναφέρεται ακριβώς στα ζητήματα που προκύπτουν εξαιτίας της καραντίνας και είναι διαθέσιμος στην ιστοσελίδα μας." " Όχι άλλες «κραυγές στη σιωπή»: Η έμφυλη και ενδοοικογενειακή βία την εποχή της καραντίνας" "2022-01-08 17:33:05.818805"
"Οργή στην Τουρκία έχει προκαλέσει η δολοφονία μιας γυναίκας στη μέση του δρόμου, από έναν άνδρα που επέλεξε το θύμα του τυχαία και την σκότωσε με σπαθί σαμουράι, στην Κωνσταντινούπολη.    Το βράδυ της 9ης Νοεμβρίου, η 28χρονη αρχιτέκτοντας Başak Cengiz περπατούσε ανυποψίαστη στην οικιστική περιοχή του Ατασεχίρ όταν ο Can Göktuğ Boz την πλησίασε πισώπλατα, την πλεύρισε από τα δεξιά και, αιφνιδιάζοντάς την, την μαχαίρωσε επανειλημμένα με το σπαθί. Το θύμα, σωριάστηκε στο πεζοδρόμιο τραυματισμένο θανάσιμα, με κάμερες ασφαλείας να καταγράφουν τη στιγμή.    Ο ύποπτος το έβαλε στα πόδια μαζί με το σπαθί του με λάμα 75 εκατοστών, ενώ η Cengiz αφέθηκε αιμόφυρτη και αβοήθητη στο σημείο. Μεταφέρθηκε αργότερα στο νοσοκομείο αλλά, παρά τις προσπάθειες των γιατρών, υπέκυψε στα πολλαπλά τραύματά της.    Με τη βοήθεια του βίντεο, οι αρχές ταυτοποίησαν τον 27χρονο φοιτητή και γρήγορα τον έθεσαν υπό κράτηση. Σύμφωνα με αστυνομικές πηγές που επικαλείται η Hurriyet, o Boz «με περισσή ψυχραιμία» περιέγραψε το έγκλημά του στην τρισέλιδη κατάθεσή του. Όπως ομολόγησε, αποφάσισε να σκοτώσει μια γυναίκα την ώρα που έβγαινε από το σπίτι του σε περίπτωση που του ήταν πιο δύσκολο να σκοτώσει κάποιον άνδρα λόγω αντίστασης.    Ο δολοφόνος με το σπαθί συνελήφθη στις 10 Νοεμβρίου. Στην έφοδο που έκαναν οι αστυνομικοί στο σπίτι του βρήκαν 15 διαφορετικά εργαλεία κοπής. Κομμάτια ενός «μανιφέστου» για την διάπραξη του εγκλήματος, επίσης εντοπίστηκαν σε διάφορες σελίδες.    Μιλώντας στο ειδησεογραφικό πρακτορείο Demirören, οι γείτονες είπαν πως ο δολοφόνος είχε ασυνήθιστη συμπεριφορά και πρόσφατα είχε απειλήσει ένα παιδί, επιδεικνύοντας το σπαθί του. Στο παρελθόν είχε λάβει αγωγή για χρήση ναρκωτικών και δεχόταν ψυχολογική υποστήριξη επί πέντε χρόνια. Ωστόσο είχε να συμβουλευτεί οποιονδήποτε γιατρό εδώ και τρία χρόνια.    Η Cengiz δεν ήταν καν κάτοικος Κωνσταντινούπολης και έμενε στην Άγκυρα. Είχε έρθει στην πόλη για ένα έργο μιας κατασκευαστικής εταιρείας. Ήταν προγραμματισμένο να επιστρέψει στην πόλη της μία ημέρα μετά.    Η σορός της ενταφιάστηκε σε κοιμητήριο της τουρκικής πρωτεύουσας χθες. Η υπόθεση της στυγνής δολοφονίας της έχει προκαλέσει κύμα οργής και κατακραυγής στα social media της χώρας. Μέσα στο 2021, τουλάχιστον 309 γυναίκες έχουν σκοτωθεί στην γειτονική χώρα σύμφωνα με στοιχεία οργάνωσης που επικαλείται η τουρκική εφημερίδα.    Με πληροφορίες από Hurriyet" " Διάλεξε μια γυναίκα στην τύχη και τη σκότωσε με σπαθί σαμουράι - Οργή και πένθος στην Τουρκία" "2022-01-08 17:33:05.818805"
"Ρίγη συγκίνησης προκάλεσε η μητέρα της Γαρυφαλλιάς Ψαρράκου που δολοφονήθηκε από το σύντροφό της στη Φολέγανδρο.   Η μητέρα της 26χρονης παρέλαβε το μεταπτυχιακό δίπλωμα της κόρης της στη Φαρμακευτική Σχολή του ΕΚΠΑ στο πλαίσιο εκδήλωσης για τις «Γυναικοκτονίες» που διοργανώθηκε στη μνήμη της.   «Πολυαγαπημένη μου Γαρυφαλλιά, σήμερα βρισκόμαστε εδώ για να σε τιμήσουμε. Σήμερα παίρνεις το μεταπτυχιακό σου αγαπημένο μου παιδί. Νιώθω πως ό,τι και να πω είναι λίγο για εσένα, με πλημμυρίζουν τόσα συναισθήματα και σκέψεις, τόσες αναμνήσεις, εικόνες, γέλια, μυρωδιές, αγκαλιές. Πώς να σας τα κάνω όλα αυτά λέξεις; Πώς να τα κάνω λόγια να σας τα πω;», είπε μεταξύ άλλων η μητέρα της 26χρονης.   «Ήσουν πάντα ταπεινή, χαμηλών τόνων αλλά με ένα πανίσχυρο όπλο: το χαμόγελό σου, την ευγένειά σου, την καλοσύνη σου. Θυμάμαι τον κόπο σου, την προθυμία σου και την αστείρευτη αγάπη γι' αυτό που έκανες. Πάντα ήσουν ένας στρατιώτης για την επιστήμη σου. Κάποιες φορές σε κοιτούσα κρυφά από την πόρτα. Ήσουν σκυμμένη σε ένα γραφείο, χαμένη ανάμεσα στα βιβλία σου. Κοίτα Γαρυφαλλιά μου, τα κατάφερες κορίτσι μου. Είμαι τόσο περήφανη για εσένα. Όλοι είμαστε. Ακόμη κι από εκεί ψηλά που είσαι μάς στέλνεις δώρα κορίτσι μου. Ακόμη και από εδώ που είμαι σου στέλνω την αγάπη μου εκεί στους καθαρούς ουρανούς που βρίσκεσαι. Η αγάπη μου για εσένα είναι τόσο μεγάλη και δυνατή που ξεπερνά τον πόνο μου πραγματικά. Αυτό μου άφησες παιδί μου αγάπη και φως και δυνάμεις στα λόγια μου».   «Έφυγες για ένα ταξίδι χωρίς επιστροφή, χωρίς να το έχεις επιλέξει. Τόσο βίαιος ο τρόπος και τόσο φωτεινός ο δρόμος του παραδείσου. Ένα φως είσαι και εσύ ανάμεσα σε αγγέλους. Ένα φως που δεν στάθηκε αρκετό να σε γλιτώσει από το σκοτάδι αυτού του δολοφόνου. Μακάρι αυτός ο άνανδρος να έπαιρνε λίγο από το φως σου και το αγγελικό σου βλέμμα και να έσωζε την ψυχή του κι εσένα. Κι εγώ εδώ κορίτσι μου συνεχίζω το ταξίδι, θα προχωράω για πάντα. Μα πάντα κάτι θα μου λείπει: η παρουσία σου άγγελε μου. Ήταν τόσο άδικο αυτό για εσένα. Τόσο άδικο. Ακόμη δεν έχω καταλάβει πώς έφυγες παιδί μου. Ακόμα. Σου υπόσχομαι Γαρυφαλλιά μου να είμαι δυνατή. Πάντα έτσι με έλεγες δυνατή. Μαζί με τον πατέρα σου σου δίνουμε μία υπόσχεση: να σε τιμούμε πάντα και θα σε κρατάμε φυλαχτό μας στην καρδιά μας».   Ακούστε στο 55.31 τη μητέρα της Γαρυφαλλιάς      " " «Κοίτα, τα κατάφερες κορίτσι μου»: Η μητέρα της Γαρυφαλλιάς παρέλαβε το μεταπτυχιακό της δολοφονημένης κόρης" "2022-01-08 17:33:05.818805"
"  ΕINAI ENTYΠΩΣΙΑΚΟ ΤΟ ΓΕΓΟΝΟΣ ότι φέτος οι περισσότερες δημοφιλείς σειρές της ελληνικής τηλεόρασης έχουν μεταφέρει το σκηνικό τους στην ελληνική ύπαιθρο. O «Σασμός» (Alpha) και η «Γη της Ελιάς» (Mega) ήρθαν να συνεχίσουν και να ανταγωνιστούν τις «Άγριες μέλισσες» (ΑΝΤ1). Η επιτυχία που γνωρίζουν, τουλάχιστον στις ηλικίες που παραμένουν ακόμη πιστές στον τηλεοπτικό τους δέκτη, είναι αξιοσημείωτη.   Αν μάλιστα αναλογιστούμε ότι κι άλλες παραγωγές, είτε στο κωμικό είδος («Χαιρέτα μου τον πλάτανο», ΕΡΤ) είτε σε αυτό της περιπέτειας-μυστηρίου («Κομάντα και Δράκοι», Mega), μεταφέρουν επίσης τη δράση σε κάποια μορφή επαρχίας, καταλαβαίνουμε ότι έχουμε να κάνουμε με μια γενικευμένη τάση που αξίζει την προσοχή μας.   Καταρχάς, θα πρέπει να ξεκαθαρίσουμε ότι η ύπαιθρος, πιο συγκεκριμένα η αντιδιαστολή μεταξύ επαρχιακού και αστικού τρόπου ζωής, είναι ένα αρκετά διαχρονικό θέμα κινηματογραφικής ή τηλεοπτικής μυθοπλασίας στην Ελλάδα. H ύπαιθρος και οι άνθρωποί της έχουν πρωταγωνιστήσει, από τον Κώστα Χατζηχρήστο στον παλιό ελληνικό κινηματογράφο ως χαρακτηριστικό επαρχιώτη που δυσκολεύεται και παλεύει να προσαρμοστεί στις συνθήκες της αστικοποίησης μέχρι τα σκληροτράχηλα τοπία και τις φυσιογνωμίες της Ηπείρου στην εμβληματική για το νέο ελληνικό κινηματογράφο «Αναπαράσταση» του Θόδωρου Αγγελόπουλου.   Η κινηματογραφική παρουσία της υπαίθρου έδινε αφορμή είτε για κωμικές (Παλιός Ελληνικός Κινηματογράφος) είτε δραματικές (Νέος Ελληνικός Κινηματογράφος) απεικονίσεις το φαινόμενου της (εσωτερικής ή εξωτερικής) μετανάστευσης, της μεταπολεμικής συνθήκης αναγκαστικής μετακίνησης και αλλαγής του τρόπου ζωής.     Το παρελθόν των εικόνων της υπαίθρου στην ελληνική τηλεόραση είναι επίσης πλούσιο, ειδικά από την έναρξη της λειτουργίας των ιδιωτικών καναλιών και ύστερα. Και εδώ υπάρχει ο χονδρικός διαχωρισμός μεταξύ δραματικής και κωμικής αφήγησης που οδηγεί σε κάπως διαφορετικές σημασίες της ελληνικής επαρχίας.   Χαρακτηριστικές περιπτώσεις οι σειρές της Μιρέλλας Παπαοικονόμου («Μη φοβάσαι τη φωτιά», «Απών», «Έτσι ξαφνικά») και αργότερα του Χριστόφορου Παπακαλιάτη («Η ζωή μας μια βόλτα», «Να με προσέχεις») που μεταφέρουν στη νησιωτική Ελλάδα, σε μέρη με συνήθως πλούσιο αστικό παρελθόν και τουριστικό παρόν (Σύρος, Κέρκυρα, Χανιά), ερωτικές ιστορίες σύγχρονων κατά βάση πρωταγωνιστών που θα μπορούσαν κάλλιστα να ζουν και στις μεγάλες πόλεις.   Εκεί το περιβάλλον της ελληνικής επαρχίας πιο πολύ σηματοδοτεί έναν τουριστικό αναχωρητισμό σε συνθήκες ζωής πολύ πιο καλαίσθητες από αυτές στη μεγαλούπολη παρά κάποιο κριτικό σχόλιο σε έναν παρωχημένο τρόπο ζωής. Το ακριβώς αντίθετο συμβαίνει σε μεγάλες κωμικές τηλεοπτικές επιτυχίες, όπως το «Καφέ της Χαράς», όπου ο επαρχιωτισμός ταυτίζεται απολύτως με τον συντηρητισμό της ελληνικής κοινωνίας και σατιρίζεται γι’ αυτό.   Οι παραπάνω απεικονίσεις της υπαίθρου δεν φαίνεται να αποτελούν τον οδηγό των φετινών σειρών. Αντίθετα, αυτές φαίνεται να συνεχίζουν και να εξελίσσουν μια άλλη αφηγηματική επιλογή που έχει επίσης εμφανιστεί αρκετές φορές στο είδος του αισθηματικού δράματος.   Εδώ η ελληνική επαρχία, κυρίως για λόγους νατουραλιστικής δραματοποίησης του σεναρίου, γίνεται το σκηνικό μιας αξεδιάλυτα σύγχρονης και οπισθοδρομικής κοινωνίας (π.χ. «Άγγιγμα ψυχής», «Πειρασμός», «Τζιβαέρι», «Της αγάπης μαχαιριά»). Η γραφικότητα ή η αγριότητα της φύσης και των κατοίκων της υπαίθρου ενισχύουν τα περίπλοκα ερωτικά πάθη, τις εμπλοκές του κουτσομπολιού, τις ψυχικές πιέσεις και τα ηθικά διλήμματα. Η παραδοσιακή κοινωνία του κάμπου, της Μάνης, της Κρήτης και η βίαια επίλυση των διαφορών προσφέρει το κατάλληλο έδαφος για κλιμάκωση τόσο της ερωτικής επιθυμίας όσο και του κινδύνου που αυτή συνεπάγεται.   Αυτόν τον δρόμο ενός εσωτερικού εξωτισμού φαίνεται να ακολουθούν οι επιτυχίες των νέων καθημερινών σειρών. Σίγουρα σε αυτό συνέβαλε η επιτυχία της σειράς «Άγριες μέλισσες», με τη διαφορά ότι οι φετινές σειρές δεν μεταφέρονται στο αυταρχικό και πατριαρχικό παρελθόν του θεσσαλικού κάμπου, όπως έκανε η σειρά του Αντ1, αλλά στο απολύτως σύγχρονο παρόν Κρήτης και της Μάνης, που σκιαγραφούνται με επίμονα στοιχεία τοπικιστικών, παραδοσιακών και βίαιων αξιών.       Κάτι ανάλογο όμως δεν επιχειρούσαν και οι τουρκικές σαπουνόπερες που μονοπώλησαν την τηλεθέαση, όταν η εγχώρια παραγωγή, λόγω οικονομικής κρίσης, μειώθηκε στο ελάχιστο; Εκεί δεν είδαμε με πολύ εμφατικό τρόπο κοινωνίες ταυτόχρονα αγκιστρωμένες στο παρελθόν και εκτεθειμένες σε υπερσύγχρονες προκλήσεις;    Χρειάζεται προφανώς πολύ πιο προσεχτική μελέτη και εξέταση του περιεχομένου των σειρών αυτών και του τρόπου που τις προσλαμβάνει το κοινό τους για να μπορέσει να καταλήξει κανείς με ασφάλεια εάν έχουμε να κάνουμε με μια λαγνεία γύρω από την παράδοση ή ένα δραματοποιημένο τρόπο υπέρβασής της.   Όμως η συνταγή που ο Μανούσος Μανουσάκης πρώτος εισήγαγε στην ελληνική τηλεόραση («Η αγάπη ήρθε από μακριά», «Μη μου λες αντίο») και την είδαμε να γίνεται αγαπητή ακόμη και μέσα από την τουρκική μυθοπλασία φαίνεται να κυριαρχεί. Η συνταγή που δείχνει τα προβλήματα και τη δύναμη της αγάπης σε έναν κόσμο αγκυλωμένο από την παράδοση και τις οικογενειακές διαιρέσεις ή που κάνει δειλά βήματα εκσυγχρονισμού.   Το γεγονός ότι αυτές οι σειρές συναντούν το τηλεοπτικό κοινό και δίνουν εργασία σε πολλούς καλλιτέχνες είναι προφανώς μια θετική εξέλιξη. Όπως και το ότι πειραματίζονται ως έναν βαθμό με την αστυνομική πλοκή και περιπέτεια και έτσι διαφοροποιούνται αρκετά από απλές μελοδραματικές σαπουνόπερες εσωτερικού χώρου.    Το μεγάλο ερώτημα όμως είναι για ποιον λόγο αυτός ο ιδιόμορφος αισθητικός αναχρονισμός που καλλιεργούν συναντά τόσο μεγάλο ενδιαφέρον. Για ποιον λόγο η τηλεοπτική μυθοπλασία που συναντά επιτυχία στην Ελλάδα του εικοστού πρώτου αιώνα προτάσσει έναν οπτικοακουστικό αναχρονισμό σε σκηνές βεντέτας, αντιμετωπίζει ηδονοβλεπτικά  μαυροπουκαμισάδες και τσεμπέρια και φιλοτεχνεί μια επιστροφή στις ρίζες, αναζητώντας τη χαμένη αυθεντικότητα και αναπτύσσοντας κυρίως ηθικοπλαστικούς διαλόγους. Μήπως η ύπαιθρος, από αφορμή να απεικονιστούν μεταπολεμικά οι συνέπειες της κοινωνικής κινητικότητας σήμερα, γίνεται έμμεση μαρτυρία ενός τραύματος κοινωνικής ακινησίας ή της δυσκολίας μετάβασης σε κάτι νέο;    Αν βάλουμε, πάντως, στην εξίσωση το δραματικό φαινόμενο των «γυναικοκτονιών» που συνεχίζουν να αυξάνονται, ίσως αυτές οι σειρές να μας λένε πολύ περισσότερα από αυτά που δείχνουν.  " " Σειρές στην ελληνική ύπαιθρο: Τηλεοπτικός ή κοινωνικός αναχρονισμός;" "2022-01-08 17:33:05.818805"
"Σχεδόν μία στις πέντε, από τις 102 γυναίκες που έχασαν τη ζωή τους πέρυσι στη Γαλλία, δολοφονημένες από τον νυν ή πρώην σύντροφό τους, είχε καταθέσει μήνυση εναντίον του για άσκηση βίας, σύμφωνα με στοιχεία για τις γυναικοκτονίες που δόθηκαν στη δημοσιότητα.    Το 35% των γυναικοκτονιών συνέβησαν ενώ τα θύματα είχαν ήδη υποστεί βία- σωματική, ψυχολογική ή σεξουαλική- από τον σύντροφό τους, σύμφωνα με την έρευνα που δημοσιοποίησε το υπουργείο Εσωτερικών της Γαλλίας.    Επίσης, το 18% των θυμάτων είχαν καταθέσει μήνυση έπειτα από αυτά τα γεγονότα. Ο Γάλλος υπουργός Εσωτερικών, Ζεράρ Νταρμανέν, ανακοίνωσε την κατά προτεραιότητα επεξεργασία των μηνύσεων για ενδοοικογενειακή βία, όπως και ότι θα οριστεί αξιωματικός ειδικευμένος σε αυτά τα περιστατικά σε κάθε αστυνομικό τμήμα και μονάδα.   Ο αριθμός των θανάτων από ενδοοικογενειακή βία πέρυσι- 102 γυναίκες, 23 άνδρες- ήταν ο πιο χαμηλός των τελευταίων 15 ετών, έπειτα από ένα «μαύρο» 2019, κατά το οποίο καταγράφηκαν 146 γυναικοκτονίες.    Στο ένα τρίτο των δολοφονιών- ανεξαρτήτως φύλου- ο δράστης έκανε χρήση πυροβόλου όπλου. Η συντριπτική πλειονότητα (86%) των εγκλημάτων συνέβησαν στο σπίτι, του θύματος ή του δράστη. Σχεδόν το ένα τέταρτο (24%) έλαβαν χώρα στο πλαίσιο χωρισμού.   Οι δράστες ήταν στη συντριπτική πλειονότητά τους άνδρες (82%) Γάλλοι υπήκοοι, ηλικίας 30-49 ετών (43%) ή άνω των 70 ετών (22%), άνεργοι ή συνταξιούχοι (66%). Οι γυναίκες που έχασαν τη ζωή τους ήταν στην πλειονότητά τους ηλικίας 30-49 ετών (40%) ή άνω των 70 ετών (21%). Στις μισές και πλέον περιπτώσεις (52%) είχαν καταναλωθεί ναρκωτικά, ψυχοτρόπες ουσίες ή αλκοόλ από τον δράστη ή το θύμα.    Με πληροφορίες από ΑΠΕ/ AFP" " Γαλλία: 102 γυναικοκτονίες πέρυσι, το 18% των θυμάτων είχαν καταθέσει μήνυση κατά του δράστη" "2022-01-08 17:33:05.818805"
"Αποφασισμένοι να αλλάξουν το επίθετο της Λυδίας, της κόρης της δολοφονημένης από τον σύζυγό της Καρολάιν Κράουτς, φέρεται να είναι οι γονείς της.  Σύμφωνα με ρεπορτάζ της Κέλλυς Χεινοπώρου στον ΑΝΤ1, η μητέρα της Καρολάιν, Σούζαν ήδη έχει μιλήσει με τους δικηγόρους τής οικογένειας και η διαδικασία αναμένεται να γίνει μετά τη δίκη.  Για την πρόθεσή τους ο καθ'ομολογίαν δολοφόνος, Μπάμπης Αναγνωστόπουλος ενημερώθηκε από τα μέσα ενημέρωσης μέσα στη φυλακή.   Όπως ανέφερε συγκρατούμενός του στη δημοσιογράφο του ΑΝΤ1, επρόκειτο για μια εξέλιξη που ο ίδιος δεν περίμενε, ιδίως μετά την υποχώρηση των γονιών του από το αίτημα επιμέλειας της Λυδίας.    «Αρχικά, έμαθε την αλλαγή επιθέτου από τα Μέσα και εξοργίστηκε, δεν περίμενε τέτοια εξέλιξη. Ειδικά μετά την απόσυρση των γονιών του από το δικαστήριο της συνεπιμέλειας της μικρής» ανέφερε χαρακτηριστικά ο συγκρατούμενός του, συμπληρώνοντας πως «Είναι στεναχωρημένος και δεν θέλει η κόρη του να μην έχει το όνομά του. Την αγαπάει πολύ. Είναι καταρρακωμένος». " " Γλυκά Νερά: Αποφασισμένοι να αλλάξουν το επίθετο της εγγονής τους οι γονείς της δολοφονημένης Καρολάιν" "2022-01-08 17:33:05.818805"
"Περίπου είκοσι γυναίκες, μητέρες κοριτσιών που έχουν δολοφονηθεί ή εξαφανιστεί, διαδήλωσαν την Τετάρτη στη Σιουδάδ Χουάρες, τη μεξικανική πόλη πάνω στα σύνορα με τις ΗΠΑ, που έχει γίνει διαβόητη σε διεθνές επίπεδο εξαιτίας των χιλιάδων φόνων γυναικών που έχουν διαπραχθεί σε αυτή.   Η διαμαρτυρία τους άρχισε σε μια από τις γέφυρες που οδηγούν στην όμορη πόλη στην άλλη πλευρά των συνόρων, το Ελ Πάσο της Πολιτείας του Τέξας, ενόψει της σημερινής Ημέρας της Γυναίκας.   Οι διαδηλώτριες τοποθέτησαν έναν ροζ σταυρό στη μια πλευρά της γέφυρας, πριν πάνε σε βαμβακοχώραφο όπου είχαν βρεθεί τα πτώματα οκτώ νεαρών γυναικών που έπεσαν θύματα δολοφόνων.   Οι γυναίκες που πήραν μέρος στην κινητοποίηση κατήγγειλαν το γεγονός ότι ήδη πάνω από 30 γυναίκες έχουν δολοφονηθεί από την αρχή της χρονιάς στην Πολιτεία Τσιουάουα, ανάμεσά τους 15 μόνο στη Χουάρες.   Η πόλη μετράει πάνω από 1.100 γυναικοκτονίες από το 2000 - κατά συντηρητικούς υπολογισμούς.   Στις αρχές της δεκαετίας του 1990, η Σιουδάδ Χουάρες είχε αποκτήσει το προσωνύμιο «παγκόσμια πρωτεύουσα του εγκλήματος».   Τα εγκλήματα στοχοθετούσαν ιδίως γυναίκες, συμπεριλαμβανομένων 1.500 και πλέον φόνων γυναικών, κατά εκτιμήσεις μη κυβερνητικών οργανώσεων.   Επρόκειτο πολύ συχνά για νεαρές, φτωχές εργάτριες που δούλευαν σε διάφορες βιομηχανικές μονάδες συναρμολόγησης - τις λεγόμενες μακιλαδόρας - στη Χουάρες, όπου πολλές μεγάλες εταιρείες είχαν εγκαταστήσει εργοστάσια για να αξιοποιήσουν τα φθηνά εργατικά χέρια και τους ιδιαίτερα ευνοϊκούς όρους που τους προσφέρονταν σε μια πόλη ακριβώς δίπλα στις ΗΠΑ.   Τα πτώματα πολύ συχνά μεταφέρονταν κι εγκαταλείπονταν στην έρημο.   Χιλιάδες άλλες γυναίκες απλά εξαφανίστηκαν.   Στο Μεξικό καταγράφονται κατά μέσον όρο 7,5 εγκλήματα αυτού του είδους καθημερινά, κατά στοιχεία του Οργανισμού Ηνωμένων Εθνών και της μεξικανικής κυβέρνησης. Και το κύμα των φόνων γυναικών γνωρίζει ξανά έξαρση από το 2016 και μετά, σύμφωνα με τον ΟΗΕ.   Το 2016, στο Μεξικό καταγράφηκαν 2.746 φόνοι γυναικών, έναντι 2.324 το 2015 (+18%).   Δεν έχουν ακόμη δοθεί στη δημοσιότητα επίσημα στοιχεία για το 2017, ωστόσο ορισμένες εκτιμήσεις κάνουν λόγο για 1.966 φόνους.   Πηγή: ΑΠΕ-ΜΠΕ - AFP" " Διαμαρτυρία ενάντια στις δολοφονίες γυναικών στη Χουάρες - Σε έξαρση το κύμα γυναικοκτονιών στο Μεξικό" "2022-01-08 17:33:05.818805"
"Νέα στοιχεία έρχονται στο φως για όσα προηγήθηκαν της γυναικοκτονίας στην Ιεράπετρα Κρήτης, όπου ένας 54χρονος σκότωσε με μαχαίρι την 48χρονη πρώην σύζυγό του.    Σύμφωνα με μαρτυρία επιστήθιας φίλης της 48χρονης, ο 54χρονος την απειλούσε διαρκώς και ιδιαίτερα από την ημέρα που εκείνη αποφάσισε να φύγει από το σπίτι, όπου ζούσαν μαζί.   «Λειτούργησε βάση σχεδίου. Την απειλούσε συνεχώς», λέει στο Πρώτο Θέμα. Το ζευγάρι είχε χωρίσει εδώ και δέκα χρόνια, ωστόσο ο 54χρονος δεν έφευγε από το σπίτι, ενώ από την εποχή που είχε καταστραφεί οικονομικά, δεν εργαζόταν και τα πάντα πλήρωνε η 48χρονη.   «Εκείνη δούλευε και του τα πλήρωνε όλα. Είχε έρθει μια μέρα σε εμένα και μου ζητούσε να της δώσω λάδι για να μαγειρέψει να φάνε τα παιδιά της», λέει η φίλη της 48χρονης, προσθέτοντας πως ο 54χρονος όσο ζούσαν μαζί ήταν κακότροπος ενώ αρκετές φορές και βίαιος.   «Δεν τα πήγαιναν καθόλου καλά. Αν και είχαν χωρίσει και έμεναν στο ίδιο σπίτι, της δημιουργούσε φασαρίες και την χτυπούσε», ανέφερε χαρακτηριστικά.   Σύμφωνα με την μαρτυρία, όταν η 48χρονη πήρε την απόφαση να φύγει από το σπίτι, ο 54χρονος την απειλούσε χειρότερα. «Της έλεγε πως θα την σκοτώσει (...)  Αν τα παιδιά την αγαπούσαν έστω και λίγο να πούνε την αλήθεια και όσα γνώριζαν για την σχέση τους», λέει.   «Την είχε απειλήσει, την είχε χτυπήσει αρκετές φορές. Τύχαινε πολλές φορές να πάω στο σπίτι και ο κύριος αυτός ήταν εκεί, κοιμόταν, και μας έλεγε ""μιλάτε σιγά να μην τον ενοχλήσουμε"". Τον φοβόταν. Τον φοβόντουσαν και τα δύο τα παιδιά τα μικρά», σημείωσε, μιλώντας στο Mega. Είχε προαναγγείλει τη δολοφονία   Όπως ανέφεραν όσοι γνώριζαν τον 54χρονο, λένε πως εδώ και καιρό είχε διαφορές με την 48χρονη, ενώ τους είχε πει πως θα τη σκότωνε, όπως τελικά έκανε το πρωί της Παρασκευής, όταν την χτύπησε θανάσιμα οκτώ φορές με μαχαίρι στα ενοικιαζόμενα δωμάτια όπου είχε πάει η γυναίκα για δουλειά.   Σύμφωνα με τοπικά μέσα ενημέρωσης, το ζευγάρι είχε χωρίσει πριν μερικούς μήνες και η 48χρονη διέμενε προσωρινά σε ενοικιαζόμενα δωμάτια, όπου την βρήκε ο δράστης και αποπειράθηκε να την μεταπείσει, ωστόσο εκείνη αρνήθηκε με αποτέλεσμα να ξεσπάσει άγριος καβγάς.    «Ήτανε εν διαστάσει και δεν μπορούσε να το διαχειριστεί. Πήγαινε σε ψυχολόγο, θα πήγαινε τώρα σε ψυχίατρο αλλά δεν πρόλαβε να πάει. Η σύζυγος του είχε κάνει μια σχέση με κάποιον φίλο του τώρα τελευταία και το είχε μάθει. Εκεί αντέδρασε αυτός, εκεί δεν ήτανε καλά», είπε η αδελφή του δράστη.   Στη συνέχεια, ο άντρας κατέφυγε σε απόκρημνη περιοχή του Περιστερά και απειλούσε να αυτοκτονήσει πέφτοντας στον γκρεμό, όπου μετά από επτά ώρες διαπραγματεύσεων παραδόθηκε.   Η μαρτυρία της διευθύντριας του ξενοδοχείου   Για την δολοφονία μίλησε και η διευθύντρια του ξενοδοχείου, στο οποίο ο 54χρονος σκότωσε την 48χρονη πρώην σύζυγό του.   Όπως περιέγραψε στο protothema.gr, η 48χρονη «είχε κλείσει προκειμένου να συζητήσει για συνεργασία την επόμενη σεζόν. Έφυγε από το σπίτι της λίγο μετά τις 7:30 και είπε ότι ο σύζυγός της την παρακολουθούσε. Τη στιγμή που μπήκε μέσα στην ρεσεψιόν του ξενοδοχείου, όρμησε πάνω της με ένα μαχαίρι και άρχισε να την κυνηγάει. Η γυναίκα φώναζε και στο σημείο της πισίνας τελικά κατάφερε την ακινητοποίησε και άρχισε να της καρφώνει το μαχαίρι στο σώμα. Σωριάστηκε κάτω και λίγα λεπτά αργότερα άφησε την τελευταία της αναπνοή. Η μητέρα μου η οποία είδε το σκηνικό πήγε να καλέσει την αστυνομία και τότε ο δράστης φεύγοντας της είπε: είχαμε προηγούμενα».  " " Ιεράπετρα: «Λειτούργησε βάσει σχεδίου. Την απειλούσε συνεχώς», λέει φίλη της 48χρονης" "2022-01-08 17:33:05.818805"
"  ΝAI, ΑΛΛΑ ΤΙ ΓΥΡΕΥΕ το οκτάχρονο κοριτσάκι στο εργοστάσιο; Τραγικό το δυστύχημα, αλλά δεν είχε γονείς να το προσέξουν; Και ο Ζακ, κρίμα που πέθανε, αλλά τι γύρευε στο κοσμηματοπωλείο; Και η Ελένη Τοπαλούδη, άτυχη βέβαια, αλλά τι γύρευε νυχτιάτικα με δυο άντρες; Και ο Αλέξης Γρηγορόπουλος, μικρό παιδί, τι ήθελε στα Εξάρχεια; Μήπως είχε μπλέξει πουθενά; Και η αθλήτρια, που τώρα θυμήθηκε ότι έφηβη τη βίαζε ο παράγοντας της ομοσπονδίας, τι γύρευε στο δωμάτιό του; Και τον άτυχο ντελιβερά τον σκότωσε ένα αμάξι που παραβίασε το κόκκινο με χίλια, αλλά μήπως κι αυτός δεν πρόσεχε;   Παρατηρείτε κάτι; Ένα μοτίβο σταθερό, παρά τις μεγάλες διαφορές ανάμεσα στις τραγωδίες αυτές; Ε, λοιπόν, ναι. Αμέσως μόλις προκαλέσει αποτροπιασμό η ακραία βία, η κοινωνική αναλγησία, η σκληρή κακοποιητική συμπεριφορά. Αμέσως μόλις ένα χαρακτηριστικό του θύματος το κατατάξει στους αδύναμους, στους απόκληρους ή στους καταραμένους: είναι Ρομά, τοξικομανής, ΑμεΑ, παιδί, γυναίκα, ΛΟΑΤΚΙ, μετανάστης, φτωχός εργάτης, άνεργος. Αμέσως μόλις γίνει γνωστό πως οι υπεύθυνοι έχουν κάποια εξουσία, είναι ένστολα όργανα απέναντι στον πιτσιρικά στο παγκάκι, είναι Έλληνες μαγαζάτορες απέναντι στο μεταναστάκι, την τρανς, το τσιγγανάκι, είναι άντρες απέναντι στη γυναίκα.   Δηλαδή αμέσως μόλις δούμε το πρόσωπο του τέρατος κατάφατσα. Μόλις η βαριά ισχύς συνθλίψει τον αδύναμο γιατί έτσι γουστάρει, γιατί μπορεί να το κάνει, γιατί τίποτα δεν την εμποδίζει. Αμέσως μόλις το αίσθημα ακραίας αδικίας μάς πνίξει και θέλουμε να ουρλιάξουμε. Μόλις το αίτημα για δικαιοσύνη διατυπωθεί μαζικά, με οργή.     Ε, τότε ακριβώς κάποιοι θα προσπαθήσουν να σηκώσουν ένα κύμα ανάποδο, μια αντιστήριξη, ένα κόντρα ρεύμα. Θα βάλουν πλάτη μη γείρει το οικοδόμημα προς την ευαισθησία και την ανθρωπιά. Θα βρεθεί ένας «λόγιος» αρθρογράφος με τη «φωνή της λογικής», ένας μεσήλικας σταρ λογοτέχνης, πρώην «παιδί-θαύμα», ένας δημοσιογράφος της σχολής του «ακραίου ρεαλισμού», ένας που δηλώνει κουρασμένος από το «μελόδραμα» της Μεταπολίτευσης, ένας που βαρέθηκε την «κουρελαρία των πανό» και των διεκδικήσεων, που σιχαίνεται τις συλλογικότητες και τη «σεβεντίλα».   Κάποιος, τέλος πάντων, που ξέρει ότι η ανατολίτικη ραθυμία κινεί τη δήθεν αλληλεγγύη προς κάθε πικραμένο και τις εκρήξεις λαϊκού συναισθήματος. Ή κάποια που μπούχτισε με τις ιδέες που μας έφεραν ως εδώ, με την ιδεολογική ηγεμονία των απέναντι. Πρώην πλανημένη ίσως κι αυτή, πίστευε παλιά τα παραμύθια με τη «δημοκρατίτσα και τον κακό λύκο».    «Ναι, αλλά τι γύρευε εκεί;». Κάποιος θα το πει τη στιγμή που ψάχνουμε να βρούμε ποιο στόμιο ξερνάει τόση ωμή βία: πώς γαζώνεται ένα άοπλο κλεφτρόνι με δεκάδες σφαίρες; Πώς λιντσάρεται κάποιος μεσημέρι στο κέντρο της πόλης; Πώς γίνεται εργαζόμενοι να προσπερνάνε ένα παιδί που πεθαίνει; Ποιο καλούπι φτιάχνει τόσους γυναικοκτόνους; Ακριβώς εκείνη τη στιγμή, λοιπόν, θα βρεθούν οι φωνές που θα πουν: «Αφήστε τα αυτά. Τι γύρευε εκεί το θύμα;».   Ωραία, έλα να δούμε σοβαρά τι γύρευε εκεί το θύμα: γιατί είναι αβίωτη η ζωή στους καταυλισμούς, τι γεννάει την παραβατικότητα των εφήβων, ποιες δομές έπρεπε να στηρίξουν τις στενεμένες οικογένειες, γιατί τρέχουν να προλάβουν και σκοτώνονται ανασφάλιστοι οι ντελιβεράδες και οι εργαζόμενοι στις ψηφιακές πλατφόρμες; Αλλά, όχι βέβαια, σιγά μη θέλουν τέτοιες κουβέντες οι «λάτρεις της ευταξίας». Σιγά μη θέλουν να φωτίσουν κανένα κοινωνικό αίτιο. Άσε που μπορεί (ψάχνοντας τέτοια) να κακοκαρδιστεί ο μεγαλοπαράγοντας, εργοστασιάρχης, εφοπλιστής ή άλλος διαφημιζόμενος στο μέσο που δουλεύουν.     Αυτοί θέλουν μόνο να ξενερώσουν τη θλίψη, να ξεφουσκώσουν τον θυμό, να γεμίσουν τοξικότητα όση ενσυναίσθηση έχει απομείνει. Να βάλουν το θύμα στο κάδρο, να πάρει ευθύνες για τον θάνατό του, για το ξύλο που έφαγε στην προσαγωγή, για το λιντσάρισμα, για τον βιασμό. Κι έτσι, να χτυπήσουν με κατανόηση τον δράστη στην πλάτη. Κάτι θα έκανε και το θύμα. Έχουν ευθύνες τα θύματα. Οι γυναίκες κουνιούνται στους άντρες, οι πιτσιρικάδες βγάζουν γλώσσα στους ειδικούς φρουρούς, οι Ρομά κάνουν τη ζωή αβίωτη στους σεκιουριτάδες.   Και είναι κροκοδείλια τα δάκρυα κάποιων δημοσιογράφων (όχι όλων βέβαια), γιατί στον ραγδαίο κοινωνικό εκφασισμό έχουν μερίδιο σεβαστό. Έκαναν πολλά ρεπορτάζ για τον «άλλο» ως απειλή. Ξέπλυναν πολλή ρατσιστική βία, εγκωμίασαν πολλή αυτοδικία, πέταξαν πολλές «ορδές μεταναστών» κατάμουτρα στην πλειονότητα που ακούει στον καναπέ.    Η πραγματική κοινωνική ευταξία θέλει κοινωνική ασφάλεια και συμπερίληψη, δομές πρόνοιας, στήριξη. Θέλει λογοδοσία, εργασιακούς ελέγχους, πειθαρχικές διαδικασίες για όσους αυθαιρετούν. Οι οπαδοί του ναι-αλλά-τι-γύρευε-εκεί-το-θύμα είναι έμποροι μιας δήθεν ευταξίας. Φιλάνθρωποι στα γενικά, μισάνθρωποι στα συγκεκριμένα. Καλή η Ημέρα του AIDS για γκαλά, αλλά ο Ζακ τι γύρευε εκεί; Καλή η Ημέρα του Παιδιού για εκδηλώσεις, αλλά το τσιγγανάκι τι ήθελε στη σιδερένια πόρτα;    Πολλοί γύρω μας κουνάνε την ουρά τους με χαρά όταν ακούνε τέτοιες φωνές. Δεν τους τρομάζει το πρόσωπο του τέρατος, έχουν αρχίσει να του μοιάζουν.   Το άρθρο δημοσιεύθηκε στην έντυπη LiFO.  " " Ναι, αλλά τι γύρευε εκεί;" "2022-01-08 17:33:05.818805"
"Νέα στοιχεία έρχονται στο φως για όσα προηγήθηκαν της γυναικοκτονίας στην Ιεράπετρα, όπου ένας 54χρονος δολοφόνησε με μαχαίρι την 48χρονη πρώην σύζυγο.   Η 48χρονη γυναίκα είχε απευθυνθεί στην Αστυνομία, καταγγέλλοντας ότι κινδυνεύει, ωστόσο οι αστυνομικοί φέρεται να μην έκαναν ούτε καν σύσταση στον εν διαστάσει σύζυγό της, σύμφωνα με την εφημερίδα Πρώτο Θέμα.  Ο ίδιος δήλωνε αποφασισμένος να την σκοτώσει αλλά ο κύκλος του δεν τον έπαιρνε στα σοβαρά    Στην επιθετική συμπεριφορά του πρώην συζύγου της, η 48χρονη είχε αναφερθεί εμμέσως με αναρτήσεις της στο Facebook, δημοσιεύοντας φράσεις όπως: «Να τολμάς να λες όχι σε όποιον καταπατά τα θέλω σου».   Πώς πείστηκε να παραδοθεί   Ο 54χρονος δολοφόνησε το πρωί της Παρασκευής με μαχαίρι την 48χρονη εν διαστάσει σύζυγό του και στη συνέχεια απειλούσε να βάλει τέλος στη ζωή του.   Για περισσότερες από έξι ώρες, στεκόταν μπροστά σε γκρεμό και απειλούσε να αυτοκτονήσει, κρατώντας στα χέρια του και το μαχαίρι του εγκλήματος.   Μετά από πολύωρες διαπραγματεύσεις, το ειδικό κλιμάκιο κατάφερε να τον προσεγγίσει και να τον πείσει να εισέλθει στο ασθενοφόρο του ΕΚΑΒ, το οποίον τον μετέφερε φρουρούμενο στο νοσοκομείο της περιοχής.   Σύμφωνα με την Καθημερινή, τα τελευταία λεπτά της παράδοσης, δύο παράγοντες έπαιξαν τον ρόλο τους- ο πρώτος ότι οι διαπραγματευτές είπαν ότι η 48χρονη ζει αλλά είναι στην εντατική, κάτι που τον έκανε να κάνει ένα βήμα πίσω, αλλά και ότι παράλληλα είχε αρχίσει να βρέχει.     «Νομίζει ότι η 48χρονη είναι ζωντανή» Σύμφωνα με το τοπικό μέσο creta24, ο φερόμενος ως δράστης της στυγερής δολοφονίας παραμένει φρουρούμενος στο νοσοκομείο Ιεράπετρας, ενώ φέρει δύο τραύματα από μαχαίρι στο στήθος, ένα επιφανειακό και ένα λίγο πιο βαθύ.   Όπως αναφέρεται, ο 54χρονος δεν έχει συνειδητοποιήσει ότι σκότωσε την 48χρονη πρώην σύζυγό του." " Ιεράπετρα: Η 48χρονη είχε καταγγείλει τον 54χρονο- Η Αστυνομία δεν έκανε καν σύσταση" "2022-01-08 17:33:05.818805"
"Ένα ηχηρό μήνυμα μέσα από την εκκωφαντική σιωπή 12 ρούχων δολοφονημένων γυναικών και ενάντια στο παγκόσμιο φαινόμενο της έμφυλης βίας και των γυναικοκτονιών στέλνει η έκθεση She's gone (Για ένα αδειανό πουκάμισο) η οποία εγκαινιάστηκε στο Ίδρυμα Μιχάλης Κακογιάννης.   Η έκθεση που τελεί υπό την αιγίδα της Προέδρου της Δημοκρατίας, Κατερίνας Σακελλαροπούλου και συνδιοργανώθηκε από την Πρεσβεία του Ισραήλ και το Ίδρυμα Μιχάλης Κακογιάννης, εγκαινιάστηκε σήμερα 25 Νοεμβρίου, που είναι Παγκόσμια Ημέρα για την Εξάλειψη της Βίας κατά των Γυναικών. Δημιουργοί της εγκατάστασης είναι οι Ισραηλινοί Κέρεν Γκόλντσταϊν σκηνοθέτις ντοκιμαντέρ και ακτιβίστρια κατά της έμφυλης βίας και ο 'Αντι Λεβί συν-διευθυντής της έκθεσης και σχεδιαστής.   «Όλα ξεκίνησαν πριν από πέντε χρόνια, Ιανουάριο μήνα, όταν μία ακόμα κοπέλα, 23 ετών, δολοφονήθηκε από τον άντρα της στο Ισραήλ. Δολοφονήθηκε με τους μικρούς γιους της. Δολοφονήθηκε γιατί ο άντρας της ζήλευε, γιατί ήθελε να φύγει. Και τότε σκέφτηκα τι μπορώ να κάνω εγώ για να κρατήσω την ανάμνηση της ζωντανή. Γιατί ήξερα ότι μετά κανείς δεν θα μιλούσε ξανά για αυτό. Εγώ είμαι καλλιτέχνης, δεν έχω λύσεις για το πρόβλημα. Αλλά πρέπει να βρω μια ιδέα για να την κρατήσουμε στο μυαλό μας. Και τότε σκέφτηκα τι μπορεί να γίνεται στα ρούχα των γυναικών που δεν ζουν πια. Ξεκίνησα λοιπόν να αναζητώ τις οικογένειες, τις συνάντησα με σε ένα κλίμα έντονης λύπης και συγκίνησης και τους ζήτησα τα ρούχα. Κάποιες οικογένειες μου έδωσαν αμέσως τα ρούχα, άλλες για να μου τα δώσουν έπρεπε να κερδίσω την εμπιστοσύνη τους πρώτα», διηγείται στο Αθηναϊκό - Μακεδονικό Πρακτορείο Ειδήσεων (ΑΠΕ-ΜΠΕ), η Κέρεν Γκόλντσταϊν.   Η έκθεση αποτελείται από ρούχα, που φορούσαν οι δολοφονημένες γυναίκες. Ένα πράσινο μπλουζάκι, ένα παλτό από ψεύτικη γούνα, ένα μακρύ κεντημένο φόρεμα, ένα τζιν παντελόνι, ένα τυχερό φούτερ, φορεμένο πριν από κάθε διαγώνισμα, ένα τοπ και ένα σακάκι, αγορασμένα ειδικά για γάμο. Τα ρούχα αυτά είναι σιωπηλές μαρτυρίες από ζωές γυναικών γεμάτες νόημα, ελπίδες και όνειρα, που αφαιρέθηκαν απότομα και βίαια. Κρατούν μέσα τους ιστορίες απουσίας, θλίψης και ορφάνιας.   Σε κάθε ρούχο τοποθετείται μία μικρή ετικέτα με το όνομα του θύματος, την ημερομηνία, τον τρόπο και το όργανο της δολοφονίας, καθώς και την ποινή του δικαστηρίου, εφόσον υπάρχει καθώς ορισμένες περιπτώσεις δεν έχουν ακόμα διαλευκανθεί.   Από την Ελλάδα, ένα ρούχο της Ελένης Τοπαλούδη, η δολοφονία της οποίας συγκλόνισε την κοινή γνώμη, το 2018, περιλαμβάνεται στην έκθεση, ευγενική προσφορά της οικογένειάς της, με τη συνεργασία της Γενικής Γραμματείας Οικογενειακής Πολιτικής και Ισότητας των Φύλων.   «Θέλω να μιλήσω για λογαριασμό τους γιατί καμία από αυτές δεν μπορεί να μιλήσει. Είμαι η φωνή αυτών των δολοφονημένων γυναικών. Συγκέντρωσα 11 ρούχα. Η νεαρότερη κοπέλα είναι μόνο 13 ετών αραβικής καταγωγής Δολοφονήθηκε από τον ξάδερφό της γιατί της ζήτησε να τον παντρευτεί και του είπε όχι», τονίζει η Κέρεν Γκόλντσταϊν στο ΑΠΕ-ΜΠΕ και προσθέτει: «Όταν κατάλαβα πόσο ισχυρό είναι το μήνυμα που στέλνουμε και πόσο συγκινεί τους ανθρώπους ξεκίνησα να ταξιδεύω ανά τον κόσμο. Στόχος μας είναι να συγκεντρώσουμε ρούχα από όσες χώρες μπορούμε και να τα παρουσιάσουμε στο κτίριο του ΟΗΕ στη Νέα Υόρκη όταν έχουμε αρκετά».   Η έκθεση πραγματοποιείται εδώ και τέσσερα χρόνια κυρίως στο Ισραήλ. Έχει παρουσιαστεί επίσης στην Γενεύη και την Βιέννη, αυτή την περίοδο θα είναι ανοικτή για το κοινό στην Αθήνα με ελεύθερη είσοδο και στη συνέχεια θα παρουσιαστεί στην Ουάσινγκτον. Η Κέρεν υπολογίζει ότι μέχρι στιγμής περίπου 500.000 την έχουν επισκεφθεί.   «Η τέχνη από μόνη της δεν μπορεί να κάνει πολλά πράγματα. Αλλά μπορεί να φυτέψει σπόρους και να αγγίξει καρδιές. Όταν όμως συνεργάζεται μπορεί να πετύχει πολλά. Στη δική μας περίπτωση πρόκειται για ακτιβισμό με καλλιτεχνικά στοιχεία. Όταν γίνονται τέτοιες συνεργασίες, μπορεί να πετύχει πράγματα που δεν μπορούν παραδοσιακές πράξεις ακτιβισμού. Γιατί μπορεί κανείς να συμφωνήσει με το μήνυμα μιας πορείας αλλά δεν καταγράφεται συνήθως στην καρδιά σου και δεν αλλάζει τον τρόπο με τον οποίο εσύ συμπεριφέρεσαι. Αλλά η καλή τέχνη είναι αυτό που συμβαίνει μέσα σου αφού δεις ένα έργο τέχνης», σημειώνει μιλώντας στο ΑΠΕ-ΜΠΕ ο 'Αντι Λεβί και προσθέτει: «Το θέμα της έκθεσης είναι κάτι ισχυρό και τραγικό αλλά η εγκατάσταση είναι πολύ ‘'καθαρή'' και ήσυχη. Ο τρόμος είναι κάτι που δημιουργείται στο μυαλό μας, δεν είναι κάτι που δημιουργείται από την ίδια την έκθεση. Δεν υπάρχει αίμα, δεν υπάρχουν δάκρυα. Είναι ευαίσθητη και σιωπηρή. Και η σιωπή είναι κάτι που μας ενεργοποιεί εσωτερικά».   Καταλήγοντας εξομολογείται: «Δεν μπορώ να εκφράσω πόσο σημαντικό είναι αυτό το εγχείρημα για μένα. Είναι πραγματική ευκαιρία και πραγματικό προνόμιο να μπορώ να κάνω κάτι για αυτό το φλέγον ζήτημα, το οποίο τελειώνει με τις δολοφονίες των γυναικών αλλά ξεκινά με μικρές λεπτομέρειες στη ζωή. Όπως το ότι γυναίκες έχουν πιο χαμηλούς μισθούς ή αστεία για τις γυναίκες, ή σχόλια από έναν σύντροφο τα οποία μειώνουν μια γυναίκα. Εμένα με έκανε να συγκεντρωθώ και να συνειδητοποιήσω όλες αυτές τις μικρές λεπτομέρειες που κάνουν τη διαφορά και να γίνω καλύτερος άνθρωπος».   Η έκθεση θα διαρκέσει μέχρι τις 14 Δεκεμβρίου και οι ώρες επισκέψεων για το κοινό είναι Δευτέρα έως και Κυριακή 18:00-22:00.   Με πληροφορίες από ΑΠΕ-ΜΠΕ" " «She’s gone»: Ρούχο της Ελένης Τοπαλούδη και άλλων δολοφονημένων γυναικών στο Ίδρυμα Μιχάλης Κακογιάννης" "2022-01-08 17:33:05.818805"
"Δεκάδες πολίτες συγκεντρώθηκαν απόψε στην Καπνικαρέα για να διαμαρτυρηθούν για τη δολοφονία της 21χρονης φοιτήτριας Ελένης Τοπαλούδη στη Ρόδο.   Αυτή την ώρα πραγματοποιείται πορεία προς το Γκάζι.    Στην κινητοποίηση συμμετέχουν, μεταξύ άλλων, οι συλλογικότητες «Καμία Ανοχή» και ""Justice For Zak/Zackie"" καθώς και το Κυριακάτικο Σχολείο Μεταναστών και η Λέσχη Εργαζομένων και Νεολαίας Ελληνικού - Αργυρούπολης.   Οι διαδηλώτριες και οι διαδηλωτές φωνάζουν συνθήματα όπως «Η πατριαρχία γυναικοκτονεί. Για κάθε Ελένη είμαστε σε πόλεμο», «Καμία Ελένη Λιγότερη», «Όχι στη βία κατά των γυναικών» και «Όχι στους βιασμούς και τις γυναικοκτονίες».                                     " " «Καμία Ελένη λιγότερη»: Πορεία για την Ελένη Τοπαλούδη στην Αθήνα" "2022-01-08 17:33:05.818805"
"Πρωτοσέλιδο στον Βρετανικό Τύπο έγινε σήμερα η είδηση της ομολογίας του 33χρονου πιλότου, πως δολοφόνησε την 20χρονη σύζυγό του Καρολάιν στα Γλυκά Νερά.   Το αρχικό σενάριο του συζύγου περί ληστρικής επίθεση κατέρρευσε χθες το απόγευμα με τον 33χρονο πιλότο να ομολογεί τελικά στους άνδρες της Ασφάλειας Αττικής, ότι αυτός είναι ο δράστης της δολοφονίας της συζύγου του.   «Ο Έλληνας σύζυγος της δολοφονημένης Βρετανίδας Caroline Crouch παρηγορεί τη μητέρα της στο μνημόσυνο - λίγες ώρες προτού ομολογήσει τελικά ότι τη σκότωσε μπροστά στο μωρό τους - στη συνέχεια πνίγηκε το σκυλί τους ως μέρος της συγκάλυψης» γράφει στο εξώφυλλό της η Daily Mail, με φωτογραφία από την Αλόννησο λίγο πριν την μεταφορά του στην ΓΑΔΑ.      Ο Έλληνας σύζυγός της ομολόγησε την δολοφονία της Βρετανίδας συζύγου του, γράφει ο Guardian όπως και ο Independent, με αναφορά στις ανακοινώσεις της Ελληνικής Αστυνομίας.   «Είχε ισχυριστεί ότι η σύζυγός του δολοφονήθηκε από ληστές που εισέβαλαν στο σπίτι τους στα Γλυκά Νερά, ένα βορειοανατολικό προάστιο της Αθήνας, στις 11 Μαΐου. Η Καρολάιν Κράουτς, 20 ετών, βρέθηκε νεκρή από ασφυξία στη σοφίτα σε ένα κρεβάτι δίπλα στην 11 μηνών κόρη της. Το βρέφος δεν τραυματίστηκε.      Οι ελληνικές αρχές είχαν επικηρύξει με 300.000 ευρώ τους δράστες για πληροφορίες σχετικά με το έγκλημα. Την Πέμπτη, οι αρχές δήλωσαν ότι ήρθαν στο φως νέα στοιχεία» αναφέρει μεταξύ άλλων η βρετανική εφημερίδα.      Σε ανάλογο ύφος και τα ρεπορτάζ των BBC και Standard, που κάνουν ειδική αναφορά στην γυναικτονία.      Η Καρολάιν ήταν και Βρετανίδα υπήκοος, γεγονός που ενισχύει το ενδιαφέρον των βρετανικών ΜΜΕ για την πολύκροτη υπόθεση.      H Sun αφιερώνει άρθρο στο πρωτοσέλιδό της για τα 5 στοιχεία που οδήγησαν στην σύλληψη του 33χρονου πιλότου καταρρίπτοντας τους ισχυρισμούς του για υποτιθέμενη ληστεία.      Στον 33χρονο πιλότο απαγγέλθηκαν κατηγορίες για δύο κακουργήματα και δύο πλημμελήματα. Μεταξύ αυτών η ανθρωποκτονία από πρόθεση σε ήρεμη ψυχική κατάσταση.   Πριν από λίγο, ο 33χρονος οδηγήθηκε στον εισαγγελέα όπου και αναμένεται να ζητήσει και να λάβει προθεσμία για να απολογηθεί την Τρίτη.   Νωρίτερα ο Διευθυντής Ασφάλειας Αττικής, υποστράτηγος Πέτρος Ζεφέρης, κατά την έκτακτη ενημέρωση της αστυνομίας για την υπόθεση ανθρωποκτονίας στα Γλυκά Νερά σημείωσε πως σημείο κλειδί για την εξιχνίαση της υπόθεσης ήταν πως οι αξιωματικοί της Αστυνομίας κέρδισαν την εμπιστοσύνη του δράστη.    Από την πλευρά της, η υποστράτηγος και επικεφαλής της Διεύθυνσης Εγκληματολογικών Ερευνών, δρ Πηνελόπη Μηνιάτη, τόνισε πως τα αποτελέσματα της εγκληματολογικής εξέτασης κατέδειξαν την πολυπλοκότητα της υπόθεσης, καθιστώντας σαφές πως ο τρόπος και η μεθοδολογία απαιτούσαν περαιτέρω διερεύνηση.  Όπως σημείωσε, εξαιρετικά κρίσιμη αποδείχτηκε η αξιοποίηση του ψηφιακού υλικού που εξετάστηκε από το αρμόδιο τμήμα. Κατά την εξέταση του υλικού αυτού έγινε άμεσα αντιληπτό πως υπήρχαν αναντιστοιχίες.    Το χρονικό   Όλα ξεκίνησαν στις 10 Μαΐου στις 06:20 όταν το κέντρο της Άμεσης Δράσης ειδοποιήθηκε από τον σύζυγο που κάλεσε σε βοήθεια. Οι αστυνομικοί που έφτασαν πρώτοι στο σημείο, βρήκαν την Καρολάιν νεκρή και τον σύζυγο δεμένο στο πάτωμα, δίπλα από το κρεβάτι. Οι αστυνομικοί αντίκρυσαν το 11 μηνών βρέφος να βρίσκεται πάνω στο θύμα.  Τα πρώτα κρίσιμα δεδομένα της υπόθεσης ήρθαν από το εργαστήριο ιατροδικαστικής και τοξικολογίας του πανεπιστημίου Αθηνών.    Από τα πρώτα στοιχεία διαπιστώθηκε ότι η αιτία θανάτου ήταν ασφυξία, από φράξιμο της μύτης και του στόματος. Ο θάνατος προήλθε μεταξύ 4ης και 5ης πρωινής ώρας.    Παρατηρήθηκαν κάποια σημάδια, εκχυμώσεις όπως λέγονται, στα χέρια και στα πόδια του συζύγου από τα δεσμά με τα οποία ήταν δεμένος. Ένα κρίσιμο εύρημα ήταν πως τα σημάδια αυτά μόλις διαφαινόμενα, δεν ήταν ιδιαίτερα ορατά. Κι αυτό δημιούργησε προβληματισμό για το κατά πόσο αυτό ήταν αναμενόμενο σε σχέση με το χρόνο που ισχυρίστηκε ο σύζυγός πως ήταν δεμένος.    Κατά την έρευνα του χώρου, παρατηρήθηκαν κάποιες μεταβολές σε σχέση με την αρχική του κατάθεση. Διαπιστώθηκε πως οι χώροι είχαν ερευνηθεί επιλεκτικά. Διαπίστωσαν ακόμη κάτι εξαιρετικά ασυνήθιστο: οτι ο σκύλος της οικογένειας ήταν κρεμασμένος στην κουπαστή της σκάλας.   Τα κρίσιμα στοιχεία βρέθηκαν στη κάμερα που βρισκόταν στο χώρο του σαλονιού, το ψηφιακό ρολόι (smartphone) που φορούσε η Καρολάιν και το κινητό τηλέφωνο του πιλότου.           " " Γλυκά νερά: Πρωτοσέλιδο στα βρετανικά ΜΜΕ η ομολογία του πιλότου για τη δολοφονία της Καρολάιν" "2022-01-08 17:33:05.818805"
"Νεκρή είναι μία 31χρονη γυναίκα στην Τουρκία, αφού υπέκυψε στα τραύματά που της προκάλεσε ο φερόμενος ως σύντροφός της, όταν της έβαλε φωτιά.   Η γυναίκα, το τελευταίο καταγεγραμμένο θύμα γυναικοκτονίας στη γείτονα χώρα, φέρεται να έμενε μαζί με τον δράστη στην επαρχία της Μαύρης Θάλασσας στην περιοχή Fatsa του Όρντο.   Ο άντρας, Soner Durgun, 22 ετών, έλουσε με καύσιμη ύλη την 31χρονη Merve Yeşiltaş, και στη συνέχεια την πυρπόλησε μετά από καυγά που είχαν την Δευτέρα, 10 Αυγούστου.   Ο δράστης στη συνέχεια αυτοπυρπολήθηκε και νοσηλεύεται σε κρίσιμη κατάσταση σε νοσοκομείο της περιοχής.   Το ζευγάρι μεταφέρθηκε στο νοσοκομείο αφού οι γείτονές ενημέρωσαν τις αρχές για το περιστατικό.   Η δολοφονία της Yeşiltaş είναι η τελευταία μετά τις 235 που έχουν καταγραφεί μέχρι αυτή τη στιγμή φέτος, ως δολοφονίες γυναικών από τους συντρόφους τους στην Τουρκία.   Σύμφωνα με το Anıt Sayaç, μία διαδικτυακή λίστα των νεκρών γυναικών από τους συντρόφους τους, οι δολοφονίες γυναικών έχουν γίνει επιδημία για την οποία οι φεμινιστικές ομάδες λένε ότι δεν υπάρχουν επαρκή μέτρα αντιμετώπισης.   Οι ομάδες δικαιωμάτων των γυναικών και οι φεμινίστριες απαιτούν την εφαρμογή της Σύμβασης της Κωνσταντινούπολης, μιας συνθήκης του Συμβουλίου της Ευρώπης που υποχρεώνει τα κράτη μέλη να καταπολεμήσουν τη βία κατά των γυναικών.   Ωστόσο στην Τουρκία υπάρχουν συζητήσεις να αποσυρθεί η χώρα από αυτήν.   Σε μια χώρα όπου εκατοντάδες γυναίκες σκοτώνονται κάθε χρόνο, οι συζητήσεις σχετικά με το αν η χώρα πρέπει να αποσυρθεί από τη σύμβαση είναι απαράδεκτες, ανέφεραν οι ομάδες.   Το όνομα της Yeşiltaş ήταν στην κορυφή των αναζητήσεων στο  Twitter στις 11 Αυγούστου, με δεκάδες χιλιάδες οργισμένα tweets σχετικά με τις δολοφονίες γυναικών, ένα ζήτημα που αποτελεί πλέον καθημερινότητα στη χώρα.   Με πληροφορίες της hurriyetdailynews" " Τουρκία: 31χρονη το τελευταίο θύμα γυναικοκτονίας - Την πυρπόλησε ο σύντροφός της" "2022-01-08 17:33:05.818805"
"Xιλιάδες άνθρωποι διαδήλωσαν σήμερα στη Ρώμη, με στόχο να καταγγείλουν την έμφυλη βία καθώς και τις γυναικοκτονίες, ανταποκρινόμενοι στο κάλεσμα της φεμινιστικής οργάνωσης «Non Una Di Meno» («Ούτε μία λιγότερη»).   Οι διαδηλωτές κατέκλυσαν το απόγευμα τους δρόμους του ιστορικού κέντρου της ιταλικής πρωτεύουσας, πίσω από ένα πανό που έγραφε: «Εναντία στη βία σας, είμαστε η εξέγερση». Η κινητοποίηση αυτή οργανώνεται για τέταρτη συνεχή χρονιά, με την ευκαιρία της Παγκόσμιας Ημέρας για την εξάλειψη της βίας εναντίον των γυναικών. «Είμαστε η πανίσχυρη, οργισμένη φωνή όλων των γυναικών που δεν έχουν πια φωνή», έγραφε ένα από τα πλακάτ που κρατούσαν οι συμμετέχοντες. Στο πλήθος κυριαρχούσε το ροζ χρώμα. Κατόπιν αιτήματος των οργανωτών, δεν υπήρχαν σημαίες των πολιτικών κομμάτων ή των συνδικάτων. Από τα μεγάφωνα διαβάστηκαν τα ονόματα των γυναικών που σκοτώθηκαν αυτή τη χρονιά στην Ιταλία. Σύμφωνα με την «Non Una Di Meno», από τις αρχές Ιανουαρίου έχουν δολοφονηθεί 94 γυναίκες (πέρσι τα θύματα ήταν 142).   Σύμφωνα με το Ινστιτούτο Στατιστικής της Ιταλίας, την τελευταία πενταετία 538.000 γυναίκες έπεσαν θύματα σωματικής ή σεξουαλικής κακοποίησης από τον σύντροφό τους. «Σε όλον τον κόσμο οι γυναίκες εξεγείρονται ενάντια στην πατριαρχική, τη ρατσιστική, την περιβαλλοντική, την οικονομική βία» ανέφερε η οργάνωση. Υπενθύμισε επίσης ότι κάθε 72 ώρες στην Ιταλία μια γυναίκα δολοφονείται και ο δράστης είναι κάποιος γνωστός της, συνήθως ο σύντροφός της. Τρία στα τέσσερα θύματα δολοφονούνται μέσα στο σπίτι τους ενώ πάνω από έξι στους δέκα βιασμούς (63%) διαπράττονται από έναν σύντροφο ή πρώην σύντροφο της γυναίκας. «Η βία δεν έχει ούτε διαβατήριο, ούτε κοινωνική τάξη, όμως συχνά έχει τα κλειδιά του σπιτιού», ανέφερε η οργάνωση.   Γύρω στις 19.00 οι διαδηλωτές κάθισαν στο έδαφος και έμειναν σιωπηλοί για μερικά λεπτά, στη μνήμη των γυναικών που δεν μπορούν πλέον να μιλήσουν γιατί δολοφονήθηκαν. Νωρίτερα, ο υπουργός Οικονομίας Ρομπέρτο Γκουαλτιέρι ανακοίνωσε ότι θα αποδεσμευτούν 12 εκατομμύρια ευρώ για τα παιδιά που έμειναν ορφανά αφού δολοφονήθηκαν οι μητέρες τους. «Τα χρήματα δεν καλύπτουν την έλλειψη στοργής, όμως με αυτά θα χρηματοδοτήσουμε υποτροφίες, ιατρικά έξοδα, την επαγγελματική εκπαίδευση» των παιδιών αυτών, ανέφερε μέσω του Twitter." " «Ούτε μία λιγότερη»: Όχι στην έμφυλη βία και τις γυναικοκτονίες φώναξαν χιλιάδες διαδηλωτές στη Ρώμη" "2022-01-08 17:33:05.818805"
"Δεκάδες γυναίκες διαδήλωσαν την Τρίτη μπροστά από το προεδρικό μέγαρο στο Μεξικό έπειτα από τη δολοφονία ενός 7χρονου κοριτσιού, που προκάλεσε οργή και αγανάκτηση στη χώρα που μοιάζει ωστόσο να έχει συνηθίσει τη βία.   Η ανακάλυψη του πτώματος του κοριτσιού που έφερε εμφανή σημάδια βασανιστηρίων στην πόλη Τλαουάκ, στα νοτιοανατολικά της πρωτεύουσας, έπειτα από τη δήλωση της εξαφάνισης της μικρής την 11η Φεβρουαρίου, προκάλεσε έντονες διαμαρτυρίες στο σχολείο όπου φοιτούσε όταν παραδόθηκε η σορός στην οικογένειά της, αλλά και γενικότερα στο διαδίκτυο.     Ντυμένες στα μαύρα κι ορισμένες με καλυμμένο πρόσωπο, μπροστά από το προεδρικό μέγαρο, οι διαδηλώτριες αξίωσαν να τερματισθεί η ατιμωρησία των υπευθύνων και να σταματήσει η βία κατά των γυναικών. Με συνθήματα όπως «βιάζουν τις γυναίκες, αλλά προστατεύουν τα μνημεία», «κυρίες και κύριοι μην αδιαφορείτε, σκοτώνουν τις γυναίκες μέρα μεσημέρι» και «οι γυναικοκτονίες είναι κρατικό έγκλημα», οι διαδηλώτριες αξίωσαν από τον πρόεδρο Αντρές Μανουέλ Λόπες Ομπραδόρ (AMLO) να αναλάβει τις ευθύνες του απέναντι στις γυναίκες και την ασφάλειά τους.     Λίγο αργότερα, οι συγκεντρωμένες κράτησαν ενός λεπτού σιγή για το δολοφονημένο κορίτσι.   Από την πλευρά του, ο πρόεδρος τόνισε πως οι Αρχές της πόλης ερευνούν τη δολοφονία και πως η κυβέρνησή του εργάζεται για να εξαλειφθούν οι αιτίες της βίας. «Εμείς στρεφόμαστε κατά των αιτιών και πιστεύουμε πως χρειαζόμαστε μία κοινωνία πιο δίκαιη, πιο ισότιμη, αδελφική και με αξίες, όπου δεν έχει την πρωτοκαθεδρία ο ατομισμός , αλλά η αγάπη για τον πλησίον», τόνισε ο πρόεδρος στην πρωινή του συνέντευξη Τύπου.   Ερωτηθείς από τους δημοσιογράφους, ο AMLO τάχθηκε υπέρ της δημιουργίας ειδικής εισαγγελίας για τις γυναικοκτονίες: «το αντιλαμβάνομαι απόλυτα και κάνουμε τα πάντα για να επιτύχουμε την ειρήνη και την γαλήνη, όμως βλέπουμε καλά τι γίνεται και θα συνεχίσουμε να βοηθούμε σε όλους τους τομείς», τόνισε ο πρόεδρος, χωρίς όμως να εμβαθύνει.   Χθες, το γραφείο της τοπικής εισαγγελίας της Τλαουάκ προσέφερε αμοιβή δύο εκατ. πέσος (170.000 δολάρια) σε όποιον προσφέρει πληροφορίες για τον ή τους δολοφόνους.   Με πληροφορίες από ΑΠΕ-ΜΠΕ / AFP        ΔΙΕΘΝΗΜεξικό: Οργή για τη δολοφονία 7χρονου κοριτσιού - Είχε εξαφανιστεί και οι αρχές αδιαφόρησαν18.02.2020" " Μεξικό: Δεκάδες διαδηλώτριες έξω από το προεδρικό μέγαρο - Οργή για το θάνατο της 7χρονης" "2022-01-08 17:33:05.818805"
"Η Αμίλητη, ένα σύγχρονο χορικό για φωνές, άρπα, τσέλο και κρουστά, φέρνει στην Εναλλακτική Σκηνή της ΕΛΣ στο Κέντρο Πολιτισμού Ίδρυμα Σταύρος Νιάρχος μια συγκλονιστική ιστορία που βασίζεται σε αληθινό γεγονός που συνέβη σε ένα φτωχό ορεινό χωριό της Ελλάδας γύρω στα 1850. Το έργο, σε σύνθεση και σκηνοθετική επιμέλεια της συνθέτριας Δήμητρας Τρυπάνη και ποιητικό κείμενο του διακεκριμένου ποιητή, συγγραφέα, αρθρογράφου και δημοσιογράφου Παντελή Μπουκάλα, αποτελεί συμπαραγωγή της Εναλλακτικής Σκηνής της ΕΛΣ με το Φεστιβάλ Παξών και θα παρουσιαστεί στις 11, 12 και 13 Οκτωβρίου 2019. Με τα εργαλεία του μουσικού θεάτρου, η Δήμητρα Τρυπάνη αφηγείται μια δραματική ιστορία τόσο μακρινή αλλά και ταυτόχρονα τόσο οικεία, που στηρίζεται στην τελετουργία του μανιάτικου μοιρολογιού και προκαλεί αρχέγονα συναισθήματα.Οι στίχοι των τραγουδιών του έργου είναι δανεισμένοι από πραγματικά μοιρολόγια και παραδοσιακά τραγούδια διαφόρων περιοχών της Ελλάδας, φιλτραρισμένοι μέσα από ένα σύγχρονο μουσικό ιδίωμα. Η Αμίλητη είναι ένα εναλλακτικό ρέκβιεμ, σαν αρχαίο χορικό, μια «παράσταση ήχου», σύμφωνα με τη δημιουργό της, την οποία ο ακροατής-θεατής μπορεί να παρακολουθήσει με ανοιχτά ή κλειστά μάτια.    Μια νεαρή γυναίκα, η Μηλιά, δολοφονείται από τον πατέρα και τα αδέλφια της για να «ξεπλυθεί η ντροπή» της οικογένειας, αφού την πρώτη νύχτα του γάμου της βρέθηκε «χαλασμένη» από τον γαμπρό. Η κόρη θάβεται ζωντανή σε λάκκο με πέτρες στην είσοδο του χωριού. Μόνο το κεφάλι της μένει έξω από το χώμα. Έτσι οι συγχωριανοί γίνονται μάρτυρες του ξεπλύματος της ντροπής, που επέβαλαν στη Μηλιά τα αρσενικά μέλη της οικογένειας. Η τραγική κατάληξη της Μηλιάς είναι η αφορμή για να παρουσιαστεί η συμφυής βία και θλίψη στην κατασκευή της ανδρικής ταυτότητας, αλλά και για να συντεθεί ένα ειλικρινές και βαθιά τρυφερό μοιρολόι για την πραγματική Μηλιά, που θυσιάστηκε και έφυγε «άκλαυτη» –άρα καταραμένη– σχεδόν δύο αιώνες πριν. Τη μουσική σύνθεση και σκηνοθεσία της Αμίλητης υπογράφει η Δήμητρα Τρυπάνη, η οποία επιστρέφει στην Εναλλακτική Σκηνή της ΕΛΣ μετά τη μεγάλη επιτυχία του εξαιρετικού έργου Διδυμάνες, το οποίο παρουσιάστηκε την άνοιξη του 2018 σε συνεργασία με τις Εκπαιδευτικές & Κοινωνικές Δράσεις της ΕΛΣ. Ως συνθέτρια, έχει ασχοληθεί με τη δημιουργία διαθεματικών μουσικών παραστάσεων χρησιμοποιώντας ως κύρια μέσα τα αυστηρά δομημένα πολυρυθμικά σχήματα και την ετεροφωνία τόσο στη μουσική όσο και στον λόγο.    Για το νέο της έργο Αμίλητη σημειώνει: «Η αρχική ιδέα ήταν το έργο να είναι στην ουσία ένα εκτενές θρηνητικό ""χορικό"" – το ""ξενύχτι"" της Μηλιάς πριν την ταφή της. Ως αφετηρία έμπνευσης αλλά και θεμέλιο γι' αυτό το ""ξενύχτι"" πρόβαλε σχεδόν αυτονόητα μπροστά μας το τελετουργικό του μανιάτικου μοιρολογιού.   Το μανιάτικο μοιρολόι έχει αυτήν την εξαιρετική ιδιαιτερότητα· είναι το μόνο δημόσιο βήμα της γυναίκας στο οποίο μπορεί να πει αλογόκριτα ό,τι θέλει, ακόμα και να καταραστεί ή να βρίσει τον νεκρό και τη μοίρα της, τους ανθρώπους που πίκραναν είτε τον νεκρό είτε την ίδια, να βγάλει στη φόρα πράγματα και καταστάσεις που σχετίζονταν με τον νεκρό και δεν λεγόντουσαν όσο ήταν εν ζωή, να θρηνήσει πραγματικά γι' αυτόν, να πει και πράγματα που δεν τον αφορούσαν, αλλά μπορεί να συνέδεαν ανθρώπους κοντινούς του.   Αυτή η ιδιότητα του μανιάτικου μοιρολογιού στην ένταση και σκληρή ειλικρίνεια που κουβαλάει, καθώς και στην ομοιότητά της με το αντίστοιχο αρχαιοελληνικό τυπικό, έδειχνε να είναι το λιθάρι πάνω στο οποίο θα χτιζόταν η Αμίλητη».   Info11, 12, 13 Οκτωβρίου 2019Ώρα έναρξης: 20.30 (Κυριακή: 19.00)Εναλλακτική Σκηνή Εθνικής Λυρικής ΣκηνήςΚέντρο Πολιτισμού Ίδρυμα Σταύρος ΝιάρχοςΤιμές εισιτηρίων: 12, 15 ευρώΦοιτητικό, παιδικό: 8 ευρώ  " " «Η Αμίλητη»: Η ιστορία μιας φρικτής γυναικοκτονίας του 1850 που ανεβαίνει στη Λυρική" "2022-01-08 17:33:05.818805"
"Οργισμένοι Μεξικανοί έχουν κατακλύσει τα social media με φωτογραφίες φύσης και ζώων για να «εξαφανίσουν» τις φρικιαστικές εικόνες μια δολοφονημένης γυναίκας.   Η Ingrid Escamilla δολοφονήθηκε από τον άντρα με τον οποίο συζούσε και οι ιατροδικαστικές αρχές διέρρευσαν φωτογραφίες της σορού της, τις οποίες δημοσίευσε μια εφημερίδα προκαλώντας οργή.   Αναρτώντας «όμορφες» εικόνες και φράσεις με το όνομά της, οι ακτιβιστές θέλουν τώρα να «τιμήσουν την μνήμη και την ζωή της».      Η γυναικοκτονίες έχουν αυξηθεί ραγδαία στο Μεξικό. Περισσότερες από 700 υποθέσεις ερευνώνται αυτή την στιγμή, και σύμφωνα με εκτιμήσεις ακτιβιστών, ο αριθμός των γυναικών που δολοφονήθηκαν λόγω του φύλου τους είναι πολύ μεγαλύτερος.   Η 25χρονη γυναίκα μαχαιρώθηκε μέχρι θανάτου στην πόλη του Μεξικού από τον σύντροφό της, που στη συνέχεια διαμέλισε το πτώμα της προσπαθώντας να αποκρύψει στοιχεία.   Οι Μεξικανοί έχουν εξοργιστεί από την βαναυσότητα του εγκλήματος αλλά και την δημοσίευση των φωτογραφιών από το πτώμα της, που διέρρευσαν σε μια εφημερίδα.   «Τώρα οποιοσδήποτε ψάχνει το όνομα της Ingrid Escamilla θα βρίσκει όμορφες φωτογραφίες που τιμούν την μνήμη της και την ζωή της οικογένειάς της», έγραψε στο Twitter μια γυναίκα.    Χιλιάδες βίντεο και φωτογραφίες με πεταλούδες, ηλιοβασιλέματα, λάμα και λουλούδια έχουν κατακλύσει Twitter και Instagram με το όνομα της 25χρονης.    Η καλλιτέχνης Sofia Tello Moscarella δημοσίευσε ένα σκίτσο που έφτιαξε για την Ingrid, το οποίο έχει γίνει viral. «ε την οργή μας, θα φυτέψουμε λουλούδια. Αναπαύσουν Ingrid επειδή δεν θα τους αφήσουμε να ησυχάσουν», έγραψε στο μήνυμά της.   Μιλώντας στο BBC, η ίδια σχολίασε: «Αυτό που συνέβη στην Ingrid με στενοχώρησε τόσο πολύ, οπότε προσπάθησα να κάνω κάτι όμορφο όπως πολλοί άλλοι. Κανέναν δεν θα πρέπει να τον θυμούνται έτσι, όπως εκείνη στις φωτογραφίες».    «Προτιμώ να σε θυμάμαι με αυτήν την εικόνα μιας παχουλής γάτας παρά με φρικιαστικές φωτογραφίες», έγραψε μια άλλη γυναίκα.   Η Claudia Sheinbaum, δήμαρχος του Μεξικού όπου διαπράχθηκε το έγκλημα, είπε πως θα ζητηθεί η μέγιστη ποινή για τον δολοφόνο της 25χρονης, σημειώνοντας πως έχει συλληφθεί ένας ύποπτος.      Βίντεο που κυκλοφόρησε σε τοπικά μέσα ενημέρωσης, δείχνει έναν άντρα γεμάτο αίματα να ανακρίνεται μέσα σε ένα περιπολικό. Σε αυτό, λέει στους αστυνομικούς πως μαχαίρωσε την σύντροφό του στη διάρκεια ενός καβγά για τον αλκοολισμό του και πως μετά διαμέλισε το πτώμα και έκρυψε μέλη του σε μια αποχέτευση κοντά στο διαμέρισμά τους.   Τοπικά μέσα ενημέρωσης μετέδωσαν πως την αστυνομία ειδοποίησε η πρώην σύζυγος του άντρας, στην οποία ο ύποπτος φέρεται να ομολόγησε την δολοφονία.   Με πληροφορίες από BBC" " Μεξικό: Οργή για εφημερίδα που δημοσίευσε φωτογραφίες από το διαμελισμένο πτώμα γυναίκας" "2022-01-08 17:33:05.818805"
"«Στις 8 Μαρτίου κατεβαίνουμε στον δρόμο! Διαδηλώνουμε και απεργούμε μαζί με τις συναδέλφισσες, τις γειτόνισσες, τις συμφοιτήτριες και τις συμμαθήτριές μας, δίνουμε αυτήν τη μάχη ενωτικά και συλλογικά. Για να μη χρειαστεί ποτέ ξανά καμιά από εμάς να σηκώσει το βάρος της καταπίεσής της μόνη της!» διακηρύσσουν οι γυναικείες συλλογικότητες που διοργανώνουν την πρώτη φεμινιστική απεργία στην Ελλάδα με συμμετοχή της ΓΣΕΕ, της ΑΔΕΔΥ και άλλων φορέων. Η νομοθεσία για την απαγόρευση των εκτρώσεων στην Πολωνία και η έξαρση των γυναικοκτονιών στην Αργεντινή το 2016 προώθησαν έκτοτε σε πολλές χώρες αυτήν τη μορφή αγώνα στο πλαίσιο του εορτασμού της Παγκόσμιας Ημέρας της Γυναίκας, ο οποίος ως θεσμός κλείνει φέτος τα 110 χρόνια.   Εντούτοις, η πρώτη γυναικεία μαζική απεργία συνέβη στην Αγία Πετρούπολη στις 8/3/1917, με τις διαδηλώτριες που πρωτοστάτησαν –εργάτριες στην κλωστοϋφαντουργία‒ να απαιτούν ψωμί, ειρήνη και τερματισμό του πολέμου σαν άλλες Λυσιστράτες!   Το διάσημο «φεμινιστικό», τρόπον τινά, θεατρικό του Αριστοφάνη εστιάζει με όρους κωμωδίας μεν, απολύτως ρεαλιστικά δε στον κοινωνικό αντίκτυπο μιας γενικής απεργίας διαρκείας γένους θηλυκού και όχι μόνο στο ερωτικό πεδίο...     «Οργανώνουμε την απεργία σε σπίτι και δουλειά! Διεκδικούμε ίση ζωή με ίσα δικαιώματα... Stop στις γυναικοκτονίες, όχι στον σεξισμό, την έμφυλη βία και τις διακρίσεις... Οι περισσότερες από εμάς είτε εργαζόμαστε με ελαστικές σχέσεις εργασίας είτε αντιμετωπίζουμε τη μακροχρόνια ανεργία και τη μαύρη εργασία, ενώ συχνά αμειβόμαστε λιγότερο σε σχέση με τους άντρες... Ταυτόχρονα, όσες είμαστε πάνω από 30 χρονών δυσκολευόμαστε ακόμα περισσότερο να βρούμε δουλειά, ενώ όσες εργαζόμαστε κινδυνεύουμε με απολύσεις λόγω εγκυμοσύνης, περιορισμένες ή καθόλου γονεϊκές άδειες και ανύπαρκτες υποστηρικτικές δομές μητρότητας» συνεχίζει το κείμενο της «Συνέλευσης 8ης Μάρτη».   Αυτά, όμως, δεν είναι τα μόνα άχθη μιας γυναίκας στην Ελλάδα, εργαζόμενης ή μη: «Εν έτει 2019 συνεχίζουμε να επωμιζόμαστε τις περισσότερες δουλειές του σπιτιού, αλλά κυρίως την οργάνωσή τους, την ανατροφή των παιδιών και τη φροντίδα των ηλικιωμένων, το μαγείρεμα, το καθάρισμα, τους γιατρούς κ.ο.κ. Αλήθεια, πότε ξεκουραστήκαμε τελευταία φορά;». Πολυτέλεια, πράγματι, η χαλάρωση για μια γυναίκα σε μια χώρα που φιγουράρει τελευταία στην Ε.Ε. στον Δείκτη Ισότητας των Φύλων, με τους Έλληνες άντρες να εμφανίζονται από τους πλέον απρόθυμους να μοιραστούν ανατροφή παιδιών (53%) και δουλειές του σπιτιού (μόλις 16%!).   Όσον αφορά την εργασιακή ισότητα, το «Balance for Βetter» («Ισορροπία για το Καλύτερο»), κεντρικό σύνθημα της φετινής International Women's Day, φαίνεται πως έχει ακόμα πολύ δρόμο να διανύσει, καθώς, σύμφωνα με τη Eurostat, είμαστε «πρωταθλητές Ευρώπης» στις έμφυλες ανισότητες που αφορούν την πρόσβαση στην αγορά εργασίας.   Το ποσοστό απασχόλησης είναι 61% για τους άνδρες και 43,3% για τις γυναίκες, οι οποίες έχουν κιόλας τις λιγότερες πιθανότητες να εξελιχθούν σε ανώτερα διευθυντικά στελέχη (25% έναντι ενός μέσου όρου 33%).   Στην Ελλάδα παρατηρείται η μεγαλύτερη απόκλιση στην Ε.Ε. στο ποσοστό ανεργίας μεταξύ ανδρών (19,9%) και γυναικών (28,1%), ενώ, παρά το κλείσιμο της μισθολογικής «ψαλίδας», οι δεύτερες εξακολουθούν να αμείβονται λιγότερο (από -5% έως και - 20%) σε όλες σχεδόν τις επαγγελματικές κατηγορίες.   Δεν είναι, βέβαια, μόνο το εργασιακό. Είναι ακόμα η έξαρση της ενδοοικογενειακής βίας (που σπάνια αφορά άντρες), των βιασμών, των γυναικοκτονιών (13 καταγράφηκαν πέρσι, 3 ήδη φέτος), της βίας κατά των γυναικών γενικότερα, στην οποία κιόλας αν αντισταθούν συχνά βρίσκονται οι ίδιες υπόδικες.   Η Γενική Γραμματεία Ισότητας αναφέρει πως μόνο το 2018 στα Συμβουλευτικά Κέντρα απευθύνθηκαν 4.909 γυναίκες, 286 φιλοξενήθηκαν σε ξενώνες, ενώ η Γραμμή SOS 15900 δέχτηκε 5.088 κλήσεις.   Είναι οι έμφυλες διακρίσεις στην εκπαίδευση, στην πολιτική, στην τέχνη κ.α. η εξάπλωση ενός σεξιστικού, μισογύνικου λόγου στη δημόσια σφαίρα που καθίσταται ηθικός αυτουργός τέτοιων φαινομένων σε συνδυασμό με το νεοσυντηρητικό ρεύμα «επιστροφής» στις παλιές, καλές παραδοσιακές (δηλαδή, κλασικές πατριαρχικές) αξίες.   Εντούτοις, οι άπορες, οι άνεργες, οι χαμηλόμισθες, οι μοναχικές, οι «ξένες», οι διαφορετικές, οι μη προνομιούχες γυναίκες γενικότερα είναι σαφώς πιο εκτεθειμένες ακόμα και από τους άντρες που βρίσκονται στην ίδια κατάσταση όσον αφορά την εκμετάλλευση, τη βία και τους αποκλεισμούς.   Όπως έλεγε χαρακτηριστικά η Βιρτζίνια Γουλφ, «στο μεγαλύτερο μέρος της Ιστορίας, ο Ανώνυμος Άνθρωπος ήταν μια γυναίκα».   «Δεν μπορεί και δεν πρέπει να μένουμε αδρανείς και σιωπηλές μπροστά στην καταπάτηση των δικαιωμάτων μας, στον προφανή σεξισμό που διέπει τις ζωές και την καθημερινότητά μας, συχνά σε εναγκαλισμό με τον ακραίο ρατσισμό, στον έλεγχο των σωμάτων μας και της αυτοδιάθεσής μας, στον κίνδυνο που διατρέχουμε... Αγωνιζόμαστε για έναν κόσμο που θα μας χωρά όλες και όλους, εργαζόμενες, άνεργες, μαθήτριες, φοιτήτριες, ΛΟΑΤΚΙΑ, γυναίκες με αναπηρία, μετανάστριες, προσφύγισσες» διαβάζω ακόμα στο κείμενο-διακήρυξη ‒ μια προσέγγιση σίγουρα αισιόδοξη, όπως και η αναζωπύρωση του γυναικείου κινήματος στη χώρα μας τα τελευταία χρόνια.   Οπότε, στηρίζουμε την απεργία των κοριτσιών και δίνουμε ραντεβού με το άλλο μισό του ουρανού την Παρασκευή στην πλατεία Κλαυθμώνος.   Την ίδια μέρα, στις 18:00, η Ομοσπονδία Γυναικών Ελλάδος (ΟΓΕ) μας καλεί σε κινητοποίηση στα Προπύλαια, στην οποία θα συμμετέχει και το ΠΑΜΕ." " Βία, σεξισμός, εκμετάλλευση: Οι Ελληνίδες φεμινίστριες διεκδικούν ισότητα" "2022-01-08 17:33:05.818805"
"Οι μεξικανικές αρχές συνέλαβαν έναν ύποπτο ο οποίος φέρεται να δολοφόνησε μια δημοσιογράφο, την Αλίσια Δίας Γκονσάλες, η οποία είχε βρεθεί νεκρή μέσα στο σπίτι της στο Μοντερέι, στο βόρειο Μεξικό, την 24η Μαΐου.   Πηγές προσκείμενες στις μεξικανικές διωκτικές αρχές είπαν στην εφημερίδα Reforma ότι το πρόσωπο που συνελήφθη είναι ο πρώην σύζυγος της Δίας.   «Το ένταλμα σύλληψης σε βάρος του Χεράρδο Ν, που κατηγορείται ότι συνδέεται με τα γεγονότα, εκτελέσθηκε», ανέφερε την Κυριακή σε ανακοίνωσή της η εισαγγελία της Πολιτείας Νουέβο Λεόν, αναφερόμενη στη δολοφονία της γυναίκας.   Σύμφωνα με αξιωματούχους ο πρώην σύζυγος, ο οποίος συνελήφθη στην Πολιτεία Γουαναχουάτο (κεντρικό Μεξικό), θα προσαχθεί πολύ σύντομα ενώπιον δικαστή.   Η Δίας, 52 ετών, η οποία εργαζόταν από τον Ιανουάριο στην εφημερίδα El Financiero, βρέθηκε νεκρή μέσα στο σπίτι της. Η σορός της έφερε πολλαπλά τραύματα, τα σοβαρότερα στο επίπεδο του λαιμού.   Συνάδελφοι της είχαν διευκρινίσει στο Γαλλικό Πρακτορείο ότι η Αλίσια κάλυπτε θέματα που αφορούσαν δραστηριότητες επιχειρήσεων, φορολογικά ζητήματα, υποθήκες και τις δημόσιες επενδύσεις. Η Δίας πριν πιάσει δουλειά στην Ελ Φινανσιέρο είχε εργαστεί στις εφημερίδες El Norte και La Moneda.   Η Εθνική Επιτροπή Ανθρωπίνων Δικαιωμάτων του Μεξικού απαίτησε αμέσως μετά τον φόνο της να διενεργηθεί έρευνα προκειμένου να εξακριβωθεί εάν η δολοφονία αυτή συνδεόταν με τη δημοσιογραφική της δουλειά.   Ο ΟΗΕ από την πλευρά του είχε ζητήσει η έρευνα να επικεντρωθεί στο ενδεχόμενο ο φόνος αυτός να «συνδέεται με το φύλο» του θύματος, θυμίζοντας ότι οι γυναικοκτονίες έχουν αυξηθεί δραματικά στη χώρα.   Πάνω από 100 δημοσιογράφοι έχουν δολοφονηθεί από το 2000 στο Μεξικό, σύμφωνα με οργανώσεις υπεράσπισης της ελευθερίας της έκφρασης· η χώρα αυτή θεωρείται μια από τις πιο επικίνδυνες στον κόσμο για να ασκεί κάποιος το συγκεκριμένο επάγγελμα. Από την αρχή της χρονιάς, έχουν δολοφονηθεί πέντε δημοσιογράφοι.   Στο Μεξικό καταγράφεται εξάλλου έξαρση των γυναικοκτονιών, σύμφωνα με τον Οργανισμό Ηνωμένων Εθνών: επτά γυναίκες δολοφονούνται στη χώρα καθημερινά, κατά μέσον όρο." " Μεξικό: Οι αρχές συνέλαβαν τον δολοφόνο μιας δημοσιογράφου" "2022-01-08 17:33:05.818805"
"«Περισσότερες από 100 γυναίκες νεκρές από την αρχή του 2019 και μια γυναίκα νεκρή κάθε τρεις ημέρες το 2018», αυτά τα στοιχεία σοκάρουν σήμερα τη Γαλλία ενώ η κυβέρνηση Μακρόν ετοιμάζεται να ανακοινώσει πρωτοβουλίες καταπολέμησης του φαινομένου ενδοοικογενειακής βίας.   Η Γαλλία, μια από τις ευρωπαϊκές χώρες που πλήττονται περισσότερο από τις αποκαλούμενες ""feminicides"" (γυναικοκτονίες) εγκαινιάζει σήμερα μια συζήτηση στρογγυλής τραπέζης για το θέμα ελπίζοντας ότι από αυτήν θα προκύψει ένα παγκόσμιο σχέδιο αντιμετώπισης του φαινομένου. Η διοργάνωση, την οποία εγκαινίασε η υπουργός Ισότητας, Μαρλέν Σιαπά, θα διαρκέσει τρεις μήνες και στοχεύει να μειώσει τα 222.000 περιστατικά ενδοοικογενειακής βίας--σωματικής ή σεξουαλικής--που καταγράφονται ετησίως στη Γαλλία, σύμφωνα με επίσημα στοιχεία.   «Επείγον», είναι ο σημερινός τίτλος για το θέμα της εφημερίδας Liberation την ώρα που το φαινόμενο συνεχίζει να προσλαμβάνει σοβαρές διαστάσεις. Την Κυριακή μια 90χρονη έγινε το 101ο θύμα. Ο 94χρονος σύζυγός της θεωρείται ύποπτος και ότι την σκότωσε με το μπαστούνι του.     Αναφορικά με το 2018 οι αρχές κατέγραψαν 121 κρούσματα δολοφονιών γυναικών από τον σύζυγο ή σύντροφό τους, δηλαδή έναν φόνο κάθε τρεις μέρες. Πανευρωπαϊκά, η Γαλλία συγκαταλέγεται στις χώρες εκείνες όπου καταγράφονται οι περισσότεροι φόνοι γυναικών με 0,18 ανά 100.000 γυναίκες, σύμφωνα με στοιχεία της Eurostat που αφορούν το 2017. Η Γαλλία έτσι κατατάσσεται μπροστά από την Ελβετία (0,13), την Ιταλία (0,11), την Ισπανία (0,12) αλλά πίσω από την Γερμανία (0,23).   Στη συζήτηση θα λάβουν μέρος 80 προσκεκλημένοι: από υπεύθυνους οργανώσεων και αστυνομικούς, ως δικαστές ή δικηγόρους και περισσότεροι από δέκα υπουργοί--ανάμεσά τους η Σιαπά, η υπουργός Δικαιοσύνης Νικόλ Μπελουμπέ και ο υπουργός Εσωτερικών Κριστόφ Καστανέρ.   Αργότερα σήμερα ο πρωθυπουργός Εντουάρ Φιλίπ θα ανακοινώσει «τα πρώτα επείγοντα μέτρα με στόχο την ενίσχυση της προστασίας των θυμάτων», όπως ανακοίνωσε το γραφείο του. Η συζήτηση θα διεξάγεται παράλληλα με τις συναντήσεις 91 τοπικών φορέων για το ίδιο θέμα σε ολόκληρη τη χώρα.     Η Σιαπά υποσχέθηκε «σημαντικές ανακοινώσεις» από την πρώτη κιόλας ημέρα και παράλληλα σκοπεύει να κινητοποιήσει και άλλους υπουργούς μέσα από μια σειρά ενημερώσεων του υπουργικού συμβουλίου για το θέμα αυτό, ξεκινώντας από τον πρωθυπουργό και συνεχίζοντας με τους υπουργούς Δικαιοσύνης, Εσωτερικών, Παιδείας και Στέγασης.   Η πρωτοβουλία ωστόσο της κυβέρνησης Μακρόν έχει δεχτεί και επικρίσεις καθώς υπάρχουν και εκείνοι που θεωρούν ότι οι αρχές θα πρέπει να κάνουν περισσότερα. Ακτιβιστές καταγγέλλουν τα ανεπαρκή κονδύλια που έχει δεσμευτεί η κυβέρνηση ότι θα διαθέσει για την καταπολέμηση της ενδοοικογενειακής βίας. Η ομάδα πίεσης #NousToutes--η οποία την Κυριακή, έπειτα από τον 100ο φόνο γυναίκας από τον σύντροφό της, συγκέντρωσε διαδηλωτές στην πλατεία του Τροκαντερό με θέα τον Πύργο του Άιφελ, εκτιμά ότι απαιτούνται ένα δισ. ευρώ για την πρόληψη της βίας κατά των γυναικών. Αντίθετα, η Σιαπά ανακοίνωσε την Πέμπτη ""ένα ειδικό κονδύλι"" ύψους ενός εκατ. ευρώ για την ενίσχυση των ενώσεων που δρουν για την καταπολέμηση του φαινομένου." " Σοκ στη Γαλλία από τις γυναικοκτονίες: Πάνω από 100 γυναίκες νεκρές το 2019 - Ανακοινώνει μέτρα η κυβέρνηση" "2022-01-08 17:33:05.818805"
"   Μια πρόσφυγας από τη Συρία που ήταν έγκυος σχεδόν εννέα μηνών έπεσε θύμα βιασμού και στη συνέχεια δολοφονήθηκε μαζί με τον ηλικίας 10 μηνών γιο της στη βόρεια Τουρκία, μετέδωσαν χθες τα τουρκικά μέσα ενημέρωσης με φόντο την άνοδο των αντισυριακών αισθημάτων στη χώρα. Δύο άνδρες παραδέχθηκαν ότι παρέσυραν τη νεαρή γυναίκα μαζί με το βρέφος της μέσα σ' ένα δάσος όπου και τη βίασαν, σύμφωνα με το πρακτορείο ειδήσεων Dogan. Στη συνέχεια συνέθλιψαν με πέτρες το κεφάλι της νεαρής γυναίκας και στραγγάλισαν το βρέφος της. Το πρακτορείο διευκρινίζει πως το θύμα, ηλικίας 20 ετών, επρόκειτο να γεννήσει σήμερα στο μαιευτήριο. Οι δύο ύποπτοι, ο ένας από τους οποίους είναι παντρεμένος και πατέρας οικογένειας, συνελήφθησαν και ομολόγησαν τις πράξεις τους σύμφωνα με το Dogan. Εργάζονταν στο ίδιο εργοστάσιο με τον σύζυγο του θύματός τους, με τον οποίο είχαν τσακωθεί μερικές ημέρες νωρίτερα.   Η οικογένεια είχε φθάσει πέρυσι στην Τουρκία, διαφεύγοντας από τον πόλεμο στη Συρία. Οι φόνοι αυτοί σημειώθηκαν ενώ οι τουρκικοί ιστότοποι κοινωνικής δικτύωσης έχουν κατακλυσθεί τις τελευταίες ημέρες με μηνύματα εναντίον των Σύρων. Χρήστες καλούν τους πρόσφυγες να γυρίσουν στη χώρα τους και τις αρχές να τους διώξουν. Η Τουρκία έχει υποδεχθεί σχεδόν 3 εκατ. σύρους πρόσφυγες, που έχουν εγκαταλείψει τη χώρα τους εξαιτίας του πολέμου που μαίνεται εκεί από τον Μάρτιο 2011. Το υπουργείο Εσωτερικών υποχρεώθηκε να αντιδράσει δημοσίως σε κατηγορίες ότι οι σύροι πρόσφυγες ευθύνονται για την άνοδο της εγκληματικότητας στην Τουρκία. Σύμφωνα με ανακοίνωση που δόθηκε χθες στη δημοσιότητα, οι Σύροι δεν εμπλέκονται παρά στο 1,32% των εγκλημάτων που έχουν διαπραχθεί από το 2014 έως το 2017. Ο αριθμός των φόνων γυναικών δεν σταματά να αυξάνεται στην Τουρκία, όπως αναφέρει η οργάνωση «Στοπ στους γυναικοκτόνους», σύμφωνα με την οποία 328 γυναίκες σκοτώθηκαν το 2016 στην Τουρκία, έναντι 121 το 2011. Στην τελευταία έκθεσή της, η οργάνωση απαριθμεί 35 φόνους γυναικών μόνο στη διάρκεια του Ιουνίου.   Πηγή: ΑΠΕ/ΜΠΕ" " Άγριο έγκλημα στην Τουρκία: Βίασαν έγκυο μητέρα από τη Συρία και στη συνέχεια τη δολοφόνησαν μαζί με το γιο της" "2022-01-08 17:33:05.818805"
"   Μια πρόσφυγας από τη Συρία που ήταν έγκυος σχεδόν εννέα μηνών έπεσε θύμα βιασμού και στη συνέχεια δολοφονήθηκε μαζί με τον ηλικίας 10 μηνών γιο της στη βόρεια Τουρκία, μετέδωσαν χθες τα τουρκικά μέσα ενημέρωσης με φόντο την άνοδο των αντισυριακών αισθημάτων στη χώρα. Δύο άνδρες παραδέχθηκαν ότι παρέσυραν τη νεαρή γυναίκα μαζί με το βρέφος της μέσα σ' ένα δάσος όπου και τη βίασαν, σύμφωνα με το πρακτορείο ειδήσεων Dogan. Στη συνέχεια συνέθλιψαν με πέτρες το κεφάλι της νεαρής γυναίκας και στραγγάλισαν το βρέφος της. Το πρακτορείο διευκρινίζει πως το θύμα, ηλικίας 20 ετών, επρόκειτο να γεννήσει σήμερα στο μαιευτήριο. Οι δύο ύποπτοι, ο ένας από τους οποίους είναι παντρεμένος και πατέρας οικογένειας, συνελήφθησαν και ομολόγησαν τις πράξεις τους σύμφωνα με το Dogan. Εργάζονταν στο ίδιο εργοστάσιο με τον σύζυγο του θύματός τους, με τον οποίο είχαν τσακωθεί μερικές ημέρες νωρίτερα.   Η οικογένεια είχε φθάσει πέρυσι στην Τουρκία, διαφεύγοντας από τον πόλεμο στη Συρία. Οι φόνοι αυτοί σημειώθηκαν ενώ οι τουρκικοί ιστότοποι κοινωνικής δικτύωσης έχουν κατακλυσθεί τις τελευταίες ημέρες με μηνύματα εναντίον των Σύρων. Χρήστες καλούν τους πρόσφυγες να γυρίσουν στη χώρα τους και τις αρχές να τους διώξουν. Η Τουρκία έχει υποδεχθεί σχεδόν 3 εκατ. σύρους πρόσφυγες, που έχουν εγκαταλείψει τη χώρα τους εξαιτίας του πολέμου που μαίνεται εκεί από τον Μάρτιο 2011. Το υπουργείο Εσωτερικών υποχρεώθηκε να αντιδράσει δημοσίως σε κατηγορίες ότι οι σύροι πρόσφυγες ευθύνονται για την άνοδο της εγκληματικότητας στην Τουρκία. Σύμφωνα με ανακοίνωση που δόθηκε χθες στη δημοσιότητα, οι Σύροι δεν εμπλέκονται παρά στο 1,32% των εγκλημάτων που έχουν διαπραχθεί από το 2014 έως το 2017. Ο αριθμός των φόνων γυναικών δεν σταματά να αυξάνεται στην Τουρκία, όπως αναφέρει η οργάνωση «Στοπ στους γυναικοκτόνους», σύμφωνα με την οποία 328 γυναίκες σκοτώθηκαν το 2016 στην Τουρκία, έναντι 121 το 2011. Στην τελευταία έκθεσή της, η οργάνωση απαριθμεί 35 φόνους γυναικών μόνο στη διάρκεια του Ιουνίου.   Πηγή: ΑΠΕ/ΜΠΕ" " Σούζαν Ίτον: Ο 27χρονος δολοφόνος παραδέχθηκε ότι την βίαζε ακόμα και νεκρή" "2022-01-08 17:33:05.818805"
"Χιλιάδες άνθρωποι διαδήλωσαν σήμερα στη Γαλλία για να πουν «όχι» στη σεξιστική και σεξουαλική βία σε βάρος των γυναικών και τις δολοφονίες γυναικών, ο αριθμός των οποίων (τουλάχιστον 116 από τις αρχές του έτους) έχει προκαλέσει ένα πρωτόγνωρο κύμα αγανάκτησης στη χώρα.   Στο Παρίσι, πίσω από το πανό που κρατούσαν στην κορυφή της πορείας τα μέλη της Εθνικής Ένωσης Οικογενειών Γυναικοκτονίας (Union nationale des familles de féminicide- UNFF), πολλοί διαδηλωτές κρατούσαν φωτογραφίες με τις συγγενείς τους που δολοφονήθηκαν. Περίπου 30 πορείες έχουν οργανωθεί επίσης στην υπόλοιπη χώρα. «Πιστεύουμε ότι θα είναι μια ιστορική πορεία» δήλωσε νωρίτερα, από τη διαδήλωση στο Παρίσι, μία από τις διοργανώτριες, η Καρολίν ντε Χάας. Αυτή η «μωβ λαοθάλασσα», όπως είναι το χρώμα του αγώνα των φεμινιστριών, στοχεύει να στείλει ένα μήνυμα προς την κυβέρνηση, δύο ημέρες πριν από τη λήξη, τη Δευτέρα, της δημόσιας διαβούλευσης σχετικά με την ενδοοικογενειακή βία, η οποία ξεκίνησε στα τέλη Σεπτεμβρίου σε μια προσπάθεια αντιμετώπισης του φαινομένου.        Ο πρωθυπουργός Εντουάρ Φιλίπ θα ανακοινώσει σειρά μέτρων, τα οποία αναμένουν με μεγάλο ενδιαφέρον οι οργανώσεις προάσπισης των δικαιωμάτων των γυναικών. «Δεν προλαβαίνουμε να μετρήσουμε τις περιπτώσεις, όπου οι γυναικοκτονίες θα μπορούσαν να έχουν αποφευχθεί» διαβεβαιώνουν οι διοργανώτριες των σημερινών κινητοποιήσεων σε ένα κάλεσμα που απηύθυναν μέσω Facebook. Από τις αρχές του 2019, τουλάχιστον 116 γυναίκες έχουν δολοφονηθεί από τον σύντροφο ή τον πρώην σύντροφό τους, σύμφωνα με την καταμέτρηση και την έρευνα που έχει διεξάγει το Γαλλικό Πρακτορείο.         Ολόκληρο το 2018, ο αριθμός αυτός ανερχόταν σε 121 γυναίκες θύματα, σύμφωνα με το υπουργείο Εσωτερικών της Γαλλίας.   Με πληροφορίες από ΑΠΕ-ΜΠΕ/AFP" " Γαλλία: Μαζικές διαδηλώσεις ενάντια στη βία σε βάρος των γυναικών" "2022-01-08 17:33:05.818805"
"Στην Ασφάλεια Θεσσαλονίκης κρατείται ο 46χρονος έμπορος κρεάτων που κατηγορείται για τη δολοφονία του Δημήτρη Γραικού ενώ χθες ανακρίθηκε από τις Αρχές.    Ο 46χρονος αναμένεται να οδηγηθεί στον εισαγγελέα ποινικής δίωξης, κατηγορούμενος για τη δολοφονία του 59χρονου κτηνοτρόφου Δημήτρη Γραικού, το πτώμα του οποίου εντοπίστηκε θαμμένο στο χωριό Ανατολικό, 25 χιλιόμετρα έξω από τη Θεσσαλονίκη. Ο τραγικός επίλογος στην υπόθεση της μυστηριώδους εξαφάνισης του άτυχου κτηνοτρόφου, τα ίχνη του οποίου αγνοούνταν από τον Νοέμβριο του 2016, γράφτηκε χθες το απόγευμα στην κτηνοτροφική μονάδα του 46χρονου, όπου έφτασαν αστυνομικοί προκειμένου να ερευνήσουν τις εγκαταστάσεις, με τη συνδρομή ειδικού εξοπλισμού και ανιχνευτή μετάλλων.   Υπό τις συνθήκες αυτές ο έμπορος υπέδειξε το σημείο όπου ήταν θαμμένη η σορός του 59χρονου, όπως επίσης ένα δεύτερο σημείο, στις ίδιες εγκαταστάσεις, όπου ο ίδιος είχε θάψει το αγροτικό αυτοκίνητο του νεκρού. Η σορός ανασύρθηκε και μεταφέρθηκε στην Ιατροδικαστική Υπηρεσία Θεσσαλονίκης για να υπάρξει επίσημη επιβεβαίωση της ταυτότητας του 59χρονου, αλλά και να διαπιστωθούν τα αίτια του θανάτου του.   Κατά την πολύωρη ανάκριση που ακολούθησε ο 46χρονος φέρεται να ισχυρίστηκε ότι είχε κάποιες οικονομικές διαφορές με τον κτηνοτρόφο και κατά τη διάρκεια συνάντησής τους λογομάχησαν με αποτέλεσμα, υπό συνθήκες που ερευνώνται, ο άτυχος κτηνοτρόφος να πέσει στο έδαφος και να τραυματιστεί θανάσιμα. Η υπόθεση παρέμενε γρίφος επί δυόμισι χρόνια για τις διωκτικές Αρχές. Ο Δημήτρης Γραικός από το Ωραιόκαστρο Θεσσαλονίκης είχε εξαφανιστεί το απόγευμα της 3ης Νοεμβρίου 2016. Από την έρευνα των διωκτικών Αρχών προέκυψε ότι τελευταία φορά που εθεάθη ήταν στο σφαγείο της Χαλάστρας, απ' όπου αναχώρησε με το αγροτικό του αυτοκίνητο. Έκτοτε χάθηκαν τα ίχνη του ίδιου και του αυτοκινήτου του, ενώ σίγησε και το κινητό του τηλέφωνο.   Για την υπόθεση είχε καταθέσει μήνυση για ανθρωποκτονία εκ προθέσεως ο αδελφός του αγνοούμενου κτηνοτρόφου, με την αντιεισαγγελέα Πρωτοδικών να προτείνει την αρχειοθέτησή της. Η συγκεκριμένη πρόταση όμως δεν εγκρίθηκε από τον αντιεισαγγελέα Εφετών Βασίλη Φλωρίδη, ο οποίος, τον περασμένο Φλεβάρη, επέστρεψε τη δικογραφία στην Εισαγγελία Πρωτοδικών Θεσσαλονίκης, εισηγούμενος την άσκηση ποινικής δίωξης για ανθρωποκτονία εκ προθέσεως, κατά παντός υπευθύνου. Κατόπιν αυτού, η δικογραφία βρισκόταν τον τελευταίο καιρό στα χέρια ανακρίτριας, η οποία είχε ξεκινήσει νέο κύκλο καταθέσεων και ερευνών, που τελικώς οδήγησαν στην εξιχνίαση της υπόθεσης.   Με πληροφορίες από ΑΠΕ-ΜΠΕ" " Δολοφονία Γραικού: Τι ισχυρίστηκε ο κατηγορούμενος κατά την ανάκριση" "2022-01-08 17:33:05.818805"
"Δύο αδέρφια καταζητούνται για το φορτηγό με τα 39 πτώματα που βρέθηκε την προηγούμενη εβδομάδα στο Έσεξ τη Μεγάλης Βρετανίας.   Πρόκειται για τον 40χρονο Ronan Hughes και τον 34χρονο Christopher Hughes που κατηγορούνται για διακίνηση ανθρώπων, με τις Αρχές να έχουν δώσει στη δημοσιότητα φωτογραφίες τους. Ο μεγαλύτερος αδερφός, αποκαλείται και Rowanμ ενώ και τα δύο αδέρφια έχουν δεσμούς με την Ιρλανδία και τη Βόρεια Ιρλανδία.     Ο επικεφαλής των ερευνών, Stuart Hooper, ανέφερε ότι ο εντοπισμός των αδερφών Hughes «θα είναι σημαντικός για την εξέλιξη των ερευνών» και κάλεσε όσους γνωρίζουν περισσότερα να έρθουν σε επαφή με την ομάδα του.       Ο οδηγός του φορτηγού, στο οποίο εντοπίστηκαν τα πτώματα 39 ανθρώπων εμφανίστηκε χθες σε ένα βρετανικό δικαστήριο μέσω σύνδεσης βίντεο. Σε βάρος του, απαγγέλθηκαν κατηγορίες για ανθρωποκτονία και συνωμοσία για την παράνομη διακίνηση ανθρώπων." " Δύο αδέρφια καταζητούνται για το φορτηγό με τα 39 πτώματα στο Έσεξ" "2022-01-08 17:33:05.818805"
"Καταπέλτης ήταν οι καταθέσεις σε βάρος της 39χρονης χήρας του καρδιολόγου Χριστόδουλου Καλαντζάκη που δολοφονήθηκε τον Οκτώβριο του 2017 στη Σητεία. Στο εδώλιο του Μικτού Ορκωτού Δικαστηρίου Ηρακλείου βρέθηκε την Τρίτη, η 39χρονη σύζυγος του γιατρού αλλά και ο εραστής της, ο 38χρονος αστυνομικός από την Βουλγαρία, σύμφωνα με το cretapost.   Ο αστυνομικός κατηγορείται για ανθρωποκτονία από πρόθεση, ενώ η 39χρονη, για άμεση συνέργεια στην ανθρωποκτονία.   «Φοβόταν ότι θα τον δηλητηριάσει επειδή της ζητούσε επίμονα διαζύγιο και εκείνη δεν του το έδινε. Ο γιατρός δεν έτρωγε στο σπίτι και δεν άφηνε και μένα να φάω» κατέθεσε μεταξύ άλλων συνταξιούχος αξιωματικός της Πολεμικής Αεροπορίας, φίλος του θύματος.    Αίσθηση όμως προκάλεσε και η κατάθεση συνταξιούχου αξιωματικού της ΕΛΑΣ ο οποίος είπε ότι ο γιατρός του είχε αποκαλύψει τον Μάρτιο πριν την δολοφονία ότι κάποιος είχε κλέψει 30.000 ευρώ από το μηχάνημα του διαδρόμου (εκεί συνολικά υπήρχαν 100.000 ευρώ).   Ο γιατρός εμφανίστηκε να υποψιάζεται κάποιους εργάτες αλλά ο αξιωματικός φίλος του υποστήριξε ότι δεν είναι λογικό όποιος πήρε τις 30.000 ευρώ, να άφηνε τις 70.000. Ο φίλος τον προέτρεψε να κάνει μήνυση κατά αγνώστων αλλά ο καρδιολόγος φοβόταν το σκάνδαλο.   Στην συζήτηση του αποκάλυψε ότι συχνά η σύζυγος του έπαιρνε χρήματα από τις τσέπες ή έκανε αναλήψεις με τις κάρτες του. Μάλιστα του είχε πει χαρακτηριστικά ότι «Σήμερα με κλέβει, αύριο θα με σκοτώσει».   Κατά την απολογία του ο 38χρονος αστυνομικός –ο οποίος έχει κριθεί προφυλακιστέος– πήρε πάνω του όλη την ευθύνη λέγοντας, πως μόνος του σχεδίασε την δολοφονία του καρδιολόγου και πως δεν υπήρξε καμία συμμετοχή της 39χρονης.   Από την πλευρά της η χήρα του γιατρού αρνείται κάθε κατηγορία, ενώ τον Μάρτιο του 2018, μετά από πέντε μήνες στη φυλακή, αποφυλακίστηκε και πήγε ξανά στην Κρήτη όπου και ζει στη Σητεία με τον γιο της και την μητέρα της. Η 39χρονη έχει μηνύσει τους φίλους του γιατρού για τα όσα έχουν υποστηρίξει σε βάρος της.   Με πληροφορίες από Cretapost/Cretalive  " " Δολοφονία καρδιολόγου στην Κρήτη: Καταπέλτης οι καταθέσεις κατά της 39χρονης χήρας" "2022-01-08 17:33:05.818805"
"Εξιχνιάστηκε η ανθρωποκτονία ενός 26χρονου, υπήκοου Αλβανίας, που διαπράχθηκε προχθές στο Περιστέρι.   Η αστυνομία συνέλαβε τους δράστες, οι οποίοι είναι ένας 28χρονος και ο 59χρονος πατέρας του, επίσης υπήκοοι Αλβανίας.    Όπως προέκυψε από την έρευνα, το θύμα είχε προσωπικές διαφορές με τον 28χρονο και για τον λόγο αυτό τις τελευταίες μέρες διαπληκτίζονταν μέσω τηλεφώνου.   Tα ξημερώματα της Τετάρτης, και ενώ είχε προηγηθεί τηλεφωνική λογομαχία, το θύμα μετέβη στην οικία του 28χρονου μαζί με τον αδελφό του και του ζήτησε να βγει έξω, προκειμένου να λύσουν τις διαφορές τους.   Ο 28χρονος, ακολουθούμενος από τον 59χρονο πατέρα του, κρατώντας και οι δύο αιχμηρά αντικείμενα βγήκαν από την οικία τους και ακολούθησε συμπλοκή, κατά τη διάρκεια της οποίας ο 28χρονος τραυμάτισε θανάσιμα με μαχαίρι τον 26χρονο.   Οι συλληφθέντες, με τη δικογραφία που σχηματίστηκε σε βάρος τους για ανθρωποκτονία κατά συναυτουργία, οδηγήθηκαν στον εισαγγελέα Πλημμελειοδικών Αθηνών, ο οποίος τους παρέπεμψε για κύρια ανάκριση." " Εξιχνιάστηκε η δολοφονία του 26χρονου στο Περιστέρι - Συνελήφθησαν οι δράστες" "2022-01-08 17:33:05.818805"
"Η εισαγγελέας της δίκης Τοπαλούδη ζήτησε να μην αναγνωριστεί κανένα ελαφρυντικό στους δύο δράστες που τη νύχτα της 28ης Νοεμβρίου 2018, βίασαν και σκότωσαν την φοιτήτρια, ρίχνοντας την στη θάλασσα.    «Αυτή η συγνώμη που ακούστηκε δεν ήταν ειλικρινής, αυτοί μεταξύ τους γελάνε, καμία μεταμέλεια, καμία ειλικρινής συγνώμη» είπε η εισαγγελέας Αριστοτελεία Δόγκα και πρόσθεσε: «Ακόμη διασύρουν το θύμα το οποίο κατάντησαν όπως κατάντησαν».   Η εισαγγελέας ανέφερε μεταξύ άλλων πως οι δυο κατηγορούμενοι ενέπαιζαν με τη στάση τους το δικαστήριο, καθ' όλη τη διάρκεια της δίκης, χωρίς να έχουν μετανιώσει για τις πράξεις τους. «Δεν αξίζουν κανένα ελαφρυντικό» κατέληξε, κάνοντας λόγο για διαστροφή ενώ τους κατηγόρησε εκ νέου πως δεν ακούστηκαν αλήθειες στη δικαστική αίθουσα.   Νωρίτερα, το Μικτό Ορκωτό Δικαστήριο της Αθήνας απεφάνθη ομόφωνα πως οι κατηγορούμενοι είναι αμφότεροι ένοχοι με τους τρεις δικαστές να συμφωνούν από κοινού με τους τέσσερις ενόρκους για την ετυμηγορία. «Το δικαστήριο σας κηρύσσει ενόχους ομόφωνα ως κατηγορείστε για ομαδικό βιασμό και ανθρωποκτονία εκ προθέσεως από κοινού».         Οι δυο κατηγορούμενοι αιτήθηκαν, κατά περίπτωση τα ελαφρυντικά της ειλικρινούς μεταμέλειας μετά την πράξη, της καλής συμπεριφοράς στο δικαστήριο, του πρότερου σύννομου βίου και της μετεφηβικής ηλικίας. Επιπλέον, ο Ροδίτης ζήτησε να του αναγνωριστεί ακαταλόγιστο ή επικουρικά μειωμένος καταλογισμός.   Μέσα στο δικαστήριο ο πατέρας της Ελένης σήκωσε δυο φωτογραφίες με το πρόσωπο της κόρης του.  Είχε προηγηθεί η πρόταση της εισαγγελέως της έδρας, που επίσης είχε ζητήσει τη ενοχή των δυο κατηγορουμένων της υπόθεσης του 23χρονου Ροδίτη και του 21χρονου συγκατηγορουμένου του.    Οι δυο κατηγορούμενοι άκουσαν αμίλητοι την απόφαση του δικαστηρίου, με την ενοχή τους να επισύρει ισόβια κάθειρξη, αν δεν τους αναγνωριστούν ελαφρυντικά. Αναμένεται η απόφαση για την ποινή.    Σύμφωνα με πληροφορίες, όταν ο συνήγορος του 23χρονου Ροδίτη ζήτησε την αναγνώριση του ελαφρυντικού της μετεφηβικής ηλικίας, προσθέτοντας «μακάρι η Ελένη να βρίσκονταν στη ζωή», η μητέρα του θύματος του απάντησε φανερά οργισμένη: «Δε γυρνάει πίσω το παιδί, ποιο ελαφρυντικό; Δεκαεφτά χρονών ανεβάζουν κυβερνήσεις (σ.σ ψηφίζουν), το κ******* βίασε και σκότωσε το παιδί μου».   Το δικαστήριο αυτή την ώρα έχει αποσυρθεί για διάσκεψη επί των ελαφρυντικών.        ΕΛΛΑΔΑ«Η Ελένη θα είναι κομμάτι της ζωής μου» - Oλόκληρη η συγκλονιστική αγόρευση της εισαγγελέως13.05.2020" " Δίκη Τοπαλούδη: Να μην αναγνωριστεί κανένα ελαφρυντικό στους δράστες ζήτησε η εισαγγελέας" "2022-01-08 17:33:05.818805"
"Η αστυνομία ανακοίνωσε ότι 39 πτώματα βρέθηκαν σε κοντέινερ φορτηγού στο Έσεξ.   Οι αξιωματικοί κλήθηκαν στο σημείο από την υπηρεσία ασθενοφόρων μετά την αποτρόπαιη ανακάλυψη στο Waterglade Industrial Park στην ανατολική λεωφόρο Grays.   Ο οδηγός του φορτηγού, το οποίο ήταν σε βιομηχανικό πάρκο του ανατολικού Λονδίνου, έχει συλληφθεί ως ύποπτος για ανθρωποκτονία. Σύμφωνα με πληροφορίες είναι 25 ετών και έχει καταγωγή από την β. Ιρλανδία.   Σύμφωνα με τις πληροφορίες, το όχημα πιστεύεται ότι προέρχεται από τη Βουλγαρία και εισήλθε στο Ηνωμένο Βασίλειο το Σάββατο.   Ο επικεφαλής της αστυνομίας Andrew Mariner δήλωσε: «Πρόκειται για ένα τραγικό περιστατικό όπου πολλοί άνθρωποι έχασαν τη ζωή τους. Οι έρευνες συνεχίζονται για να διαπιστωθεί τι συνέβη. Βρισκόμαστε στη διαδικασία ταυτοποίησης των θυμάτων, ωστόσο αναμένω ότι αυτό θα μπορούσε να είναι μια μακρά διαδικασία». Οι πρώτες πληροφορίες αναφέρουν πως 39 από τους νεκρούς είναι ενήλικες και ένας έφηβος.   Περισσότερα σε λίγο καθώς η ενημέρωση από την Αστυνομία είναι σε εξέλιξη...  " " Φρίκη στο Έσεξ - Βρήκαν 39 πτώματα μέσα σε κοντέινερ φορτηγού" "2022-01-08 17:33:05.818805"
"Δύο άτομα τα οποία εξέτιαν ποινές φυλάκισης στο Αγροτικό Κατάστημα Κράτησης Κασσάνδρας Χαλκιδικής, αναζητούνται από την αστυνομία.   Πρόκειται για έναν 35χρονο  αλλοδαπό ο οποίος κρατείτο στις φυλακές με το καθεστώς του «λογοτιμήτη».   Ο «λογοτιμητής» είναι ένα ειδικό καθεστώς κρατουμένων, που διαμένουν σε μη φυλασσόμενα οικήματα στην περιοχή των φυλακών και δίνουν απλά το παρών σε προσκλητήριο κρατουμένων που γίνεται κάθε απόγευμα.   Κατά το προσκλητήριο της Παρασκευής διαπιστώθηκε ότι ο 35χρονος απουσίαζε από το οίκημα του, με τις αρχές να συμπεραίνουν ότι έχει αποδράσει.   Αξίζει να σημειωθεί ότι ο άνδρας εξέτιε ποινή κάθειρξης για διάφορα αδικήματα, μεταξύ αυτών και η ανθρωποκτονία.   Από τις Αστυνομικές Αρχές αναζητείται και ένας 34χρονος αλλοδαπός, ο οποίος κρατούνταν στο Αγροτικό Κατάστημα Κράτησης Κασσάνδρας και δεν επέστρεψε στις 15 Αυγούστου μετά από άδεια που είχε λάβει." " Φυλακές Κασσάνδρας: Αναζητούνται δύο κρατούμενοι" "2022-01-08 17:33:05.818805"
"Αρχίζει τη Δευτέρα στο Μικτό Ορκωτό Δικαστήριο Αθηνών η δίκη για τη δολοφονία της 21χρονης φοιτήτριας Ελένης Τοπαλούδη στη Ρόδο.   Οι γονείς της θα αντικρίσουν για πρώτη φορά τους δυο κατηγορούμενους. Χθες, Παρασκευή τέλεσαν τρισάγιο στη μνήμη της αδικοχαμένης κόρης τους.   Σύμφωνα με το Star, η δίκη θα ξεκινήσει με τις καταθέσεις των γονιών της φοιτήτριας. Αν και στην ανάκριση που κράτησε 9 μήνες κατέθεσαν δεκάδες άτομα, στη δίκη τελικά θα καταθέσουν μόνο 11 μάρτυρες, οι πιο βασικοί, λιμενικοί, κάτοικοι που την εντόπισαν, μια φίλη της Ελένης και οι συγγενείς των κατηγορούμενων.   Δρακόντεια μέτρα ασφαλείας στη δίκη Οι δύο κατηγορούμενοι θα μεταφερθούν στο Μικτό Ορκωτό Δικαστήριο Αθηνών κάτω από αυστηρά μέτρα ασφαλείας. Από το πρωί της Παρασκευής έχουν μεταχθεί για τη δίκη στις φυλακές Κορυδαλλού. «Νιώθω τη φρίκη. Είναι ότι χειρότερο για μία μάνα να αντικρύσει τους στυγνούς δολοφόνους του παιδιού της» λέει η μητέρα της Ελένης.   Οι δύο κατηγορούμενοι από την πρώτη στιγμή τα ρίχνουν ο ένας στον άλλο, κάτι που δεν πρόκειται να αλλάξει ούτε στη δίκη.  Οι κατηγορίες που αντιμετωπίζουν είναι ανθρωποκτονία από πρόθεση σε ήρεμη ψυχική κατάσταση από κοινού και ομαδικού βιασμού." " Υπόθεση Τοπαλούδη: Αρχίζει τη Δευτέρα η δίκη - Οι 11 μάρτυρες που θα καταθέσουν" "2022-01-08 17:33:05.818805"
"Σε βαθμό κακουργήματος διώκεται ο οδηγός της Corvette που σκότωσε και εγκατέλειψε τον 25χρονο μοτοσικλετιστή Νάσο Καρανίκα στη Γλυφάδα.    Ο 40χρονος οδηγός της Corvette διώκεται σε βαθμό κακουργήματος με βάση τον νέο Ποινικό Κώδικα και τις τροποποιήσεις που έγιναν πρόσφατα. Μετά την ολοκλήρωση της προκαταρκτικής εξέτασης σε βάρος του οδηγού ασκήθηκαν βαριές ποινικές διώξεις, διότι προέκυψε ότι οδηγούσε υπό την επήρεια μέθης, έκανε επικίνδυνους ελιγμούς και εγκατέλειψε το θύμα του.   Ο αρμόδιος εισαγγελέας άσκησε σε βάρος του ποινική δίωξη, κατ΄αρχήν, σε βαθμό κακουργήματος για επικίνδυνη οδήγηση υπό την επήρεια μέθης και με επικίνδυνους ελιγμούς από την οποία προέκυψε θανάσιμος τραυματισμός. Παράλληλα, του ασκήθηκε ποινική δίωξη για ανθρωποκτονία από αμέλεια, καθώς και για εγκατάλειψη θύματος.   Η δικογραφία ανατέθηκε σε τακτικό ανακριτή, ενώ η υπόθεση μπήκε στο αρχείο για δεύτερο οδηγό που είχε εμπλακεί στο τροχαίο αλλά δεν προέκυψε σε βάρος του τίποτα.   Υπενθυμίζεται ότι στις 20 Φεβρουαρίου, λίγο μετά τη 01:30 στο ρεύμα προς Βάρη, η μοιραία Corvette ξέφυγε της πορείας της και έπεσε πάνω σε δύο άλλα οχήματα και μια μοτοσικλέτα. Από την σφοδρή σύγκρουση σκοτώθηκε ο 25χρονος οδηγός της μοτοσικλέτας, Νάσος Καρανίκας. Ο οδηγός του αυτοκινήτου εγκατέλειψε το όχημα στο σημείο της σύγκρουσης και εξαφανίστηκε.   Δύο μέρες αργότερα ο οδηγός εμφανίστηκε στις Αρχές. «Έπαθα σοκ και για αυτό εξαφανίστηκα. Ούτε κατάλαβα πως έγινε. Αυτό που μόνο κατάλαβα είναι ότι ήμουν πολύ σοκαρισμένος», φέρεται να είχε δηλώσει.    Σύμφωνα με όσα αποκαλύφθηκαν στην πορεία, η Corvette κινούνταν με μεγάλη ταχύτητα στην αριστερή λωρίδα της Λεωφόρου Βουλιαγμένης, επιχειρώντας να προσπεράσει ένα αυτοκίνητο μάρκας Renault, που βρισκόταν στη μεσαία λωρίδα ώστε βρεθεί μπροστά του. Κάνοντας όμως τον ελιγμό για να μπει στη μεσαία λωρίδα, το πίσω δεξί μέρος της Corvette συγκρούστηκε με το μπροστινό αριστερό μέρος του Renault, με αποτέλεσμα η Corvette να πάρει κλίση και ο οδηγός της να χάσει τον έλεγχο.   Το αυτοκίνητο ολίσθησε με ιλιγγιώδη ταχύτητα προς τα δεξιά χτυπώντας θανάσιμα τον 25χρονο μοτοσικλετιστή, στη δεξιά λωρίδα της Λεωφόρου Βουλιαγμένης. Φίλος του θύματος βρισκόταν με τη δική του μηχανή μερικές δεκάδες μέτρα πιο πίσω και ήταν αυτόπτης μάρτυρας της σύγκρουσης.   " " Γλυφάδα: Δίωξη σε βαθμό κακουργήματος για τον οδηγό της Corvette που σκότωσε μοτοσικλετιστή" "2022-01-08 17:33:05.818805"
"«Θα με σκοτώσουν, θα με σκοτώσουν» φώναζε ο Τζορτζ Φλόιντ που είπε πάνω από είκοσι φορές πως δεν μπορεί να αναπνεύσει, σύμφωνα με απομαγνητοφωνημένο υλικό από την κάμερα ενός από τους αστυνομικούς που επιδιώκει να απορριφθούν οι κατηγορίες εναντίον του.   Τα νέα αποδεικτικά στοιχεία που κατατέθηκαν στο δικαστήριο, περιλαμβάνουν 82 σελίδες απομαγνητοφωνημένων συνομιλιών καθώς και 60 σελίδες της συνέντευξης με τους ανακριτές του 37χρονου Τόμας Λέιν, του πρώην αστυνομικού που επιχειρεί να πείσει την εισαγγελία να αποσύρει τις κακουργηματικου χαρακτήρα κατηγορίες παθητικής συνέργεις που τού έχουν αποδοθεί.   Στη συνέντευξη αυτή, όταν ρωτάται αν ένιωσε πως ο Τζορτζ Φλόιντ είχε κάποιου είδους «ιατρικής έκτακτης ανάγκης» εκείνος απαντά θετικά: «Ναι, ένιωσα πως ίσως κάτι συνέβαινε» είπε χαρακτηριστικά.   Απελπισμένες εκκλήσεις για τη ζωή του   Στο υλικό ακούγεται ο απελπισμένος Φλόιντ για κάνει έκκληση για τη ζωή του λέγοντας πως «δεν μπορώ να ανασάνω» όχι μερικές φορές όπως κατέδειξαν διάφορα άλλα υλικά, αλλά πάνω από είκοσι φορές συνολικά. Στις απεγνωσμένες επικλήσεις του αναφέρει τη μητέρα και του και τα παιδιά του, ενώ λίγο πριν εκπνεύσει, φώναξε ξεψυχισμένα «θα με σκοτώσουν, θα με σκοτώσουν».   Καθώς εκείνος ικέτευε για τη ζωή του, ένας αστυνομικός του φώναξε να σταματήσει να μιλά: «Σταμάτα να μιλάς, σταμάτα να φωνάζεις, απαιτεί πολύ οξυγόνο το να μιλάς» του είπε.   Σύμφωνα με το νέο αυτό υλικό, ακόμα και πριν ριφθεί στην άσφαλτο, ο Φλόιντ είπε πως είχε σωματικές δυσκολίες, λέγοντας στους αστυνομικούς ενώ εκείνοι προσπαθούσαν να τον βάλουν σε περιπολικό, πως ήταν κλειστοφοβικός και πως δεν μπορούσε να αναπνεύσει.   Κάποια στιγμή, μάλιστα, σύμφωνα με το απομαγνητοφωνημένο κείμενο, ακούγεται να λέει «Μάνα σ'αγαπώ. Πες στα παιδιά μου πως τα αγαπώ. Είμαι νεκρός».   Κάποια άλλη στιγμή, Ο Ντέρεκ Σόβιν -που κατηγορείται για ανθρωποκτονία δεύτερου βαθμού- τον ρώτησε αν ήταν υπό την επήρεια κάποιας ουσίας. Σύμφωνα με τον Λέιν, η υπόθεση βασιζόταν στον ισχυρισμό του Αλεξάντερ Κουένγκ πως βρήκαν πάνω του μια πιπα.   «Χαλάρωσε» είπε ο Του Θάο (ο τέταρτος αστυνομικός στον οποίο έχει ασκηθεί δίωξη) στον Φλόιντ ο οποίος απαντά «δεν μπορώ να αναπνεύσω». Τότε ο Θάο του λέει «είσαι μια χαρά. Αφού μπορείς και μιλάς». Στο τέλος της συνέντευξης, όταν ένας από τους ανακριτές ρώτησε τον Λέιν αν ο ίδιος ή ο Σόβιν συνετέλεσαν στο θάνατο του Φλόιντ, ο δικηγόρος του, Ερλ Γκρέι ενέστη, προτρέποντας τον πελάτη του να μην απαντήσει σ'αυτό - όπως και έκανε.   Πολλά από τα στοιχεία που αποκαλύπτονται στο συγκεκριμένο υλικό για τις τελευταίες στιγμές του Τζορτζ Φλόιντ -η δολοφονία του οποίου προκάλεσε παγκόσμια κατακραυγή και μαζικά κινήματα κατά της αστυνομικής αυθαιρεσίας- ήταν ήδη γνωστά από τα βίντεο ντοκουμέντα περαστικών. Ωστόσο, τα νεότερα υλικά προσφέρουν μια εικόνα πολύ πιο συγκεκριμένη και λεπτομερή για τις συνομιλίες του θύματος με τους φερόμενους θύτες του και πόσο απελπισμένα και επίμονα τους τόνιζε την ιατρική του δυσχέρεια.   Με πληροφορίες από New York Times" " «Μάνα, πες στα παιδιά πως τ'αγαπώ, πεθαίνω»: Νέο υλικό από τις τελευταίες στιγμές του Τζορτζ Φλόιντ" "2022-01-08 17:33:05.818805"
"Ένας άνδρας συνελήφθη για την τραγωδία που σημειώθηκε χθες στην Ρόδο, με δύο νεκρά παιδιά και ακόμη έναν ανήλικο τραυματία κατά τη διάρκεια θαλάσσιων σπορ στο νησί.    Το δυστύχημα σημειώθηκε το μεσημέρι της Τετάρτης ενώ τα παιδιά έκαναν parasailing: φορώντας αλεξίπτωτα, πετούσαν με την βοήθεια θαλάσσιου σκάφους που κινείτο με ταχύτητα από κάτω, τραβώντας τους ιμάντες. Δύο από τα δύο παιδιά, ένας 13χρονος και μία 15χρονη έπεσαν σε βράχια και σκοτώθηκαν ακαριαία ενώ ένας ανήλικος τραυματίστηκε πολύ σοβαρά από την πτώση και μεταφέρθηκε σε Μονάδα Εντατικής Θεραπείας νοσοκομείου.   Αυτό δεν ήταν το πρώτο θανάσιμο δυστύχημα θαλάσσιου σπορ που συμβαίνει στη χώρα, ούτε το πρώτο στο οποίο σκοτώνονται παιδιά, σύμφωνα με τα στοιχεία της μη κυβερνητικής οργάνωσης Safe Water Sports.    Τι προβλέπει ο νόμος: Παρανομίες και στατιστικά   «Το θαλάσσιο αλεξίπτωτο επιτρέπεται για όλα τα άτομα άνω των 18 ετών που γνωρίζουν κολύμβηση ενώ για τα παιδιά άνω των 14 ετών, επιτρέπεται μόνο με γονική συναίνεση» εξηγεί στο LiFO.gr η υπεύθυνη δημοσίων σχέσεων της ΜΚΟ Safe Water Sports Ελίζα Καραμπετιάν - Νικοτιάν. «Άρα για το παιδί που ήταν 13 ετών ήταν παράνομη» η συμμετοχή του, προσθέτει.   Με αφορμή το τριπλό δυστύχημα με δυο ανήλικους νεκρούς και έναν τραυματία, η κα Καραμπετιάν - Νικοτιάν επισημαίνει ότι στο parasailing απαγορεύεται η έλξη αλεξίπτωτων τριών ή περισσότερων θέσεων και το ανώτατο προβλεπόμενο όριο είναι δύο άτομα.    «Υπό κανονικές συνθήκες ο χειριστής είναι υπεύθυνος για την ασφαλή έλξη του αλεξίπτωτου και οφείλει να κάνει έλεγχο όλων των εξαρτημάτων, όπως να βεβαιωθεί ότι δεν υπάρχουν κόμποι ή κάποιο άλλο πρόβλημα στα σχοινιά». Αξίζει να σημειωθεί ότι το συγκεκριμένο άθλημα επιτρέπεται μόνο στις κατάλληλες καιρικές συνθήκες, και μόνο αν η ένταση των ανέμων δεν ξεπερνά τα πέντε μποφόρ.   Σύμφωνα με στοιχεία από το Παρατηρητήριο Ατυχημάτων που επικαλείται η Safe Water Sports, κάθε χρόνο η Ελλάδα μετρά κατά μέσο όρο 344 πνιγμού στις θάλασσές της. Από το 2017 έως και το 2019 καταγράφηκαν 14 θανάσιμα δυστυχήματα που συνδέονται με θαλάσσια σπορ και τέσσερα από τα θύματα ήταν ανήλικοι έως 17 ετών.    Η ΜΚΟ έχει δημιουργήσει την εφαρμογή SafeWaterSports όπου παρουσιάζεται αναλυτικά η νομοθεσία για κάθε ένα από τα Water Sports. Όπως λέει η κα Καραμπετιάν - Νικοτιάν, υπάρχουν περιπτώσεις που δεν μπορεί κανείς να ξέρει αν ένας επιχειρηματίας είναι ειλικρινής με τους πελάτες ή δίνει τις όποιες διαβεβαιώσεις «απλώς για να εισπράξει τα χρήματα».    Η ανακοίνωση του Λιμενικού για το τελευταίο δυστύχημα:   Θανάσιμος τραυματισμός δύο ανήλικων αλλοδαπών στη Ρόδο   Ενημερώθηκε μεσημβρινές ώρες χθες, το Κεντρικό Λιμεναρχείο Ρόδου από το Α΄ Λιμενικό Τμήμα Λίνδου για ατύχημα που έλαβε χώρα κατά την διενέργεια θαλάσσιου αλεξιπτώτου στην περιοχή Πεύκων Λίνδου Ρόδου, που είχε σαν αποτέλεσμα τον θάνατο δύο ανήλικων, μίας 15χρονης και ενός 13χρονου και τον σοβαρό τραυματισμό ενός 15χρονου, όλοι τους υπήκοοι Βρετανίας.   Συγκεκριμένα, η Λιμενική Αρχή Λίνδου ενημερώθηκε από το στρατιωτικό παρατηρητήριο «ΓΚΙΝΑ» και από αλλοδαπό εργαζόμενο σε πόστο θαλάσσιων μέσων αναψυχής για πτώση θαλάσσιου αλεξίπτωτου στη θαλάσσια περιοχή Πεύκων Λίνδου με ύπαρξη τραυματιών.   Άμεσα στο σημείο έσπευσε περιπολικό όχημα Λ.Σ.-ΕΛ.ΑΚΤ. , ενώ ενημερώθηκε ασθενοφόρο όχημα του ΕΚΑΒ. Οι ανωτέρω εντοπίστηκαν σε απόκρημνη βραχώδη παραλιακή περιοχή και ανασύρθηκαν από τον 51χρονο εκμισθωτή και χειριστή του Ε/Π -Ε/Γ σκάφους, το οποίο διενεργούσε την έλξη του θαλάσσιου αλεξιπτώτου.   Με την συνδρομή κλιμακίου της Πυροσβεστικής Υπηρεσίας Ρόδου και διασωστών του ΕΚΑΒ, ο 15χρονος τραυματίας παρελήφθη από ασθενοφόρο όχημα και διεκομίσθη στο Γ.Ν. Ρόδου, ενώ οι σοροί μεταφέρθηκαν στο νεκροτομείο Ρόδου για διενέργεια νεκροψίας -νεκροτομής.   Από το Κεντρικό Λιμεναρχείο Ρόδου που διενεργεί την προανάκριση, συνελήφθη ο 51χρονος εκμισθωτής των θαλάσσιων μέσων αναψυχής για παράβαση του άρθρου 302 του Π.Κ. (ανθρωποκτονία από αμέλεια) και του άρθρου 310 του Π.Κ. ( πρόκληση βαριάς σωματικής βλάβης).»" " Τα παιδιά που σκοτώθηκαν σε water sports στη Ρόδο δεν ήταν τα πρώτα: Παρανομίες και στατιστικά στην Ελλάδα" "2022-01-08 17:33:05.818805"
"Εκδόθηκε στην Ελλάδα από τις Αρχές του Βελγίου o 30χρονος από την Αλβανία ου κατηγορείται ότι είναι ένας από τους δράστες της δολοφονίας του επιχειρηματία Αλέξανδρου Σταματιάδη, τον Απρίλιο του 2018, μέσα στο σπίτι του στην Κηφισιά.    Οι δράστες της δολοφονίας είχαν σκοπό να ληστέψουν στο σπίτι.    Σε βάρος του 30χρονου είχε εκδοθεί ευρωπαϊκό ένταλμα σύλληψης για ανθρωποκτονία με πρόθεση, ληστείες, κλοπές και άλλα αδικήματα. Ο κακοποιός είχε συλληφθεί στις Βρυξέλλες.   Όσον αφορά τα υπόλοιπα μέλη της εγκληματικής οργάνωσης έχουν συλληφθεί.  " " Δολοφονία Σταματιάδη: Εκδόθηκε στην Ελλάδα ένας από τους κατηγορούμενους" "2022-01-08 17:33:05.818805"
"Δικαστήριο της Γερμανίας αποφάσισε σήμερα να θέσει στο αρχείο οριστικά τη δίκη των δραματικών γεγονότων της συναυλίας του Love Parade στο Ντούισμπουργκ, κατά την οποία 21 άνθρωποι είχαν χάσει τη ζωή τους το 2010.   Η υπόθεση μπήκε στο αρχείο καθώς η κρίση που σχετίζεται με την πανδημία κι οι συνέπειές της καθυστέρησαν την έγκαιρη έκδοση μίας απόφασης. Το δικαστήριο, στην ίδια πόλη της Δυτικής Γερμανίας όπου διαδραματίσθηκαν τα γεγονότα, διέκοψε στα μέσα Μαρτίου αυτήν την πολύκροτη δίκη, η οποία ξεκίνησε το 2017, καθώς ένας δικαστής μπήκε σε καραντίνα ως ύποπτο κρούσμα της Covid-19. Εν συνεχεία στις αρχές Απριλίου προτάθηκε η ματαίωση της δίκης για τους τρεις τελευταίους κατηγορούμενους, διότι θεωρήθηκε αδύνατον να υπάρξει κάποια τελική απόφαση πριν από τις 27 Ιουλίου, ημερομηνία παραγραφής των γεγονότων.   Η εισαγγελική αρχή κι οι τρεις κατηγορούμενοι, υπάλληλοι των διοργανωτών του Love Parade, ύποπτοι για ανθρωποκτονία και τραυματισμούς από αμέλεια, είχαν συμφωνήσει σε αυτό, αντίθετα προς την ενάγουσα αρχή, της οποίας όμως η γνώμη δεν είναι δεσμευτική. «Επί του παρόντος είναι αδύνατο να γνωρίζουμε πότε και πώς μπορούν να συνεχιστούν οι ακροάσεις», δήλωσε το δικαστήριο. Μια επίσημη απόφαση αναμένεται μέσα στις επόμενες ημέρες. Είκοσι ένας άνθρωποι, ηλικίας 17 έως 38 ετών, πέθαναν από ασφυξία κοντά σε σήραγγα, η οποία αποτελούσε τη μόνη πρόσβαση στους χώρους ενός παλιού σταθμού, στον οποίο φιλοξενείτο το φεστιβάλ αυτό 'τέκνο' μουσικής. Άλλοι 650 άνθρωποι τραυματίστηκαν επίσης στην ίδια κοσμοσυρροή.   Η τραγωδία, που διαδραματίσθηκε στις 24 Ιουλίου 2010, τραυμάτισε βαθιά τη χώρα. Περίπου 30 συνήγοροι υπερασπίσθηκαν τους κατηγορουμένους, αρχικά 10 τον αριθμό και μόνο τρεις από το 2019, και αντιμετώπιζαν ποινές φυλάκισης έως και πέντε ετών. Την ενάγουσα αρχή συγκροτούσαν περίπου σαράντα άτομα, εκπροσωπούμενα από 29 δικηγόρους. Η δίκη σχεδόν από την αρχή κινδύνευσε να μην πραγματοποιηθεί. Το 2016, το δικαστήριο του Ντούισμπουργκ αρνήθηκε να την διεξαγάγει, υποστηρίζοντας ότι οι κατηγορίες εναντίον των κατηγορουμένων ήταν ανεπαρκείς.   Στη συνέχεια, οι δικαστές βρήκαν άλλο παρόμοιο έρεισμα στην αδυναμία των τεκμηρίων που εισέφερε η έρευνα ενός Βρετανού ειδικού κι η οποία αποτελούσε τον κύριο άξονα του κατηγορητηρίου, που υπεδείκνυε ως υπεύθυνους τους δέκα εναγόμενους. Ωστόσο, το Εφετείο του Ντίσελντορφ (δυτικά) ανέτρεψε αυτήν την απόφαση και επέτρεψε τη δίκη να διεξαχθεί.   Με πληροφορίες από ΑΠΕ-ΜΠΕ/AFP" " Στο αρχείο η υπόθεση για το πολύνεκρο Love Parade του Ντούισμπουργκ" "2022-01-08 17:33:05.818805"
"Προθεσμία για να απολογηθεί ενώπιον του ανακριτή, έλαβε ο 40χρονος που κατηγορείται για το θάνατο της 31χρονης φίλης του την περασμένη Πέμπτη, στην Κρήτη.   Ο συνήγορος του 40χρόνου Ευριπίδης Κουκιαδάκης σε δηλώσεις του ανέφερε ότι η υπόθεση «έχει πολύ δρόμο ακόμη», καθώς πέρα από μια προφορική ιατροδικαστική προσέγγιση για την αιτία θανάτου, δεν υπάρχει κάτι άλλο που να βεβαιώνει την αιτία θανάτου.   «Είναι πρόχειρο να πούμε οτιδήποτε, εφόσον δεν υπάρχει ιατροδικαστική έκθεση και τα αποτελέσματα των εργαστηριακών εξετάσεων. Αυτό που βγαίνει τώρα ως συμπέρασμα μπορεί να ανατραπεί», δήλωσε ο κ. Κουκιαδάκης ο οποίος συμπλήρωσε ότι πρόκειται για μια λεπτή υπόθεση που τα πάντα εξαρτώνται από το συμπέρασμα της ιατροδικαστικής έκθεσης, για το αν ο θάνατος προήλθε από ένα καυγά μεταξύ του 40χρόνου και της 31χρονης ή οφειλόταν σε άλλη αιτία.   Η αναβολή, όπως εξήγησε ο συνήγορος, υπεράσπισης του κατηγορουμένου ζητήθηκε προκειμένου να υπάρχει η ιατροδικαστική έκθεση.   «Ζητήσαμε αναβολή μήπως ερχόταν η ιατροδικαστική έκθεση. Δυστυχώς την Πέμπτη θα απολογηθούμε με αυτή την εκκρεμότητα που είναι δυσχερές σημείο για εμάς», συμπλήρωσε ο συνήγορος.   Υπενθυμίζεται ότι ο 40χρονος συνελήφθη την Παρασκευή και του ασκήθηκε από τον εισαγγελέα ποινική δίωξη για ανθρωποκτονία.   Με πληροφορίες από ΑΠΕ-ΜΠΕ     " " Ηράκλειο: Πήρε προθεσμία για να απολογηθεί ο 40χρονος που κατηγορείται για τη δολοφονία της φίλης του" "2022-01-08 17:33:05.818805"
"Έφεση για μικρότερη ποινή κατέθεσε ο δικηγόρος του φυγόποινου αποκαλούμενου «υπαρχηγού» της οργάνωσης της Χρυσής Αυγής, Χρήστου Παππά.   Ο καταδικασμένος σε κάθειρξη 13 ετών για διεύθυνση εγκληματικής οργάνωσης, που καταζητείται από την Ελληνική Αστυνομία για να εκτίσει την ποινή του, υπέβαλε σήμερα διά του συνηγόρου του έφεση προκειμένου, όταν εκδικαστεί σε δεύτερο βαθμό η υπόθεση της Χρυσής Αυγής, να πετύχει καλύτερο αποτέλεσμα από αυτό που είχε τώρα.   Όπως δήλωσε ο συνήγορος του Χρήστου Παππά Περικλής Σταυριανάκης «ασκήθηκε έφεση κατά της καταδικαστικής απόφασης κι έτσι μαζί με άλλες εφέσεις ανοίγει ο δρόμος για το εφετείο».   Ο συνήγορος πρόσθεσε δε ότι «Εξακολουθώ να αγνοώ πού είναι ο εντολέας μου», ενώ, όταν ρωτήθηκε αν ο καταδικασθείς προτίθεται να παραδοθεί σύντομα, απάντησε πως «Όλες οι αποφάσεις μπορούν να αναθεωρηθούν αλλά έως τώρα δεν έχω γνώση για αλλαγή προθέσεων».   Την ίδια ώρα, σύμφωνα με το Αθηναϊκό Πρακτορείο, έφεση άσκησαν και οι δικηγόροι των Αιγυπτίων ψαράδων κατά της απόφασης για τους καταδικασθέντες Χρυσαυγίτες ζητώντας μεγαλύτερες ποινές.   «Δίκαιη και ανάλογη τιμωρία» για την «απερίγραπτη φρικαλεότητα σε συνδυασμό με το ρατσιστικό κίνητρο» που υπέστη από ομάδα Χρυσαυγιτών ζητά ο Αιγύπτιος ψαράς Αμπουζίντ Εμπάρακ με αίτηση που υπέβαλαν σήμερα οι συνήγοροι του, στον προϊστάμενο της Εισαγγελίας Εφετών, για άσκηση έφεσης.   Σύσσωμη η Πολιτική Αγωγή στην υπόθεση της Χρυσής Αυγής ζητά να ασκηθεί από τον Εισαγγελέα έφεση ώστε οι καταδικασθέντες για τα εγκλήματα της Χρυσής Αυγής να καταδικαστούν σε μεγαλύτερες ποινές στο δευτεροβάθμιο δικαστήριο.   Στον προϊστάμενο της Εισαγγελίας Εφετών κατέθεσαν αιτήματα για να ασκήσει έφεση ως προς το ύψος των ποινών που επέβαλε το δικαστήριο της Χρυσής Αυγής και οι εκπρόσωποι της οικογένειας Φύσσα καθώς και των μελών του ΠΑΜΕ.   Οι συνήγοροι Πολιτικής Αγωγής ζητούν από τον κ. Ιωάννη Μωραϊτάκη να ασκήσει έφεση κατά της απόφασης επί των ποινών που επέβαλε το Τριμελές Εφετείο Κακουργημάτων, τονίζοντας πως είναι ιδιαίτερα χαμηλές.   Στην υπόθεση της δολοφονίας του Παύλου Φύσσα ζητούνται από την Πολιτική Αγωγή μεγαλύτερες ποινές για τους συνεργούς στην ανθρωποκτονία οι οποίοι καταδικάστηκαν από 7 έως 10 έτη κάθειρξης.   Από την πλευρά του ο συνήγορος Πολιτικής Αγωγής των συνδικαλιστών του ΠΑΜΕ, Χάρης Στρατής, δήλωσε πως με την αίτηση τους ζητούν να επανέλθει η κατηγορία για την επίθεση στους αφισοκολλητές στην αρχική που είχε αποδοθεί και αφορούσε το κακούργημα της απόπειρας ανθρωποκτονίας την οποία το δικαστήριο μετέτρεψε στο πλημμέλημα της επικίνδυνης σωματικής βλάβης. Τονίζουν μάλιστα πως αν δεν μετατραπεί σε κακούργημα θα επέλθει παραγραφή λόγω 5ετίας.   Στην αίτηση που κατέθεσαν οι συνήγοροι του Αιγύπτιου ψαρά για την επίθεση στο σπίτι του στο Ικόνιο Περάματος τα ξημερώματα της 12ης Ιουνίου 2012, περιγράφεται η άγρια επίθεση που δέχθηκε ο αιτών και οι συγκάτοικοι του από ομάδα ατόμων που τον χτυπούσαν με λοστούς στο κεφάλι αφήνοντάς τον αιμόφυρτο και βαριά τραυματισμένο.   Ο Αμπουζίντ Εμπάρακ αναφέρει επίσης πως η «Η απερίγραπτη φρικαλεότητα σε συνδυασμό με το ρατσιστικό κίνητρο, διότι με χτύπησαν μόνο και μόνο γιατί ήμουν ξένος εργάτης στην Ελλάδα, και την στοχοποίηση των Αιγύπτιων ψαράδων από την Χρυσή Αυγή, η οποία πιστοποιήθηκε με την ομιλία τού τότε τοπικού βουλευτή της Β΄ Πειραιώς και περιφερειάρχη της Χρυσής Αυγής Γιάννη Λαγού σε καφετέρια της περιοχής λίγες ώρες πριν, καθιστά δίκαιη και ανάλογη την επιβολή ποινών οι οποίες να εκπληρώνουν όχι μόνο τον σκοπό της τιμωρίας των δραστών, αλλά και της εφεξής πρόληψης παρομοίων εγκληματικών δραστηριοτήτων»." " Δίκη Χρυσής Αυγής: Έφεση για μικρότερη ποινή από τον δικηγόρο του φυγόποινου Χρήστου Παππά" "2022-01-08 17:33:05.818805"
"Την υπόθεση δολοφονίας του Αμερικανού Μπακάρι Χέντερσον, που έγινε τον Ιούλιο του 2017 στον Λαγανά της Ζακύνθου, εκδικάζει αύριο το Μικτό Ορκωτό Δικαστήριο Πατρών.   Σύμφωνα με το βούλευμα του Συμβουλίου Πλημμελειοδικών Ζακύνθου, παραπέμπονται να δικαστούν για την υπόθεση εννέα άτομα.   Ειδικότερα, έξι άτομα κατηγορούνται για ανθρωποκτονία από πρόθεση, ένας για άμεση συνέργεια σε ανθρωποκτονία από πρόθεση και δύο για απόπειρα ανθρωποκτονίας από πρόθεση.   Στο μεταξύ, έφθασαν σήμερα στην Πάτρα οι γονείς του Μπακάρι Χέντερσον, οι οποίοι πρόκειται να παραστούν στην εκδίκαση της υπόθεσης, ενώ ταυτόχρονα θα δηλώσουν παράσταση πολιτικής αγωγής.   Στο δικαστήριο θα εκπροσωπηθούν από τον δικηγόρο Αθηνών Ανδρέα Πάτση και τις δικηγόρους Πατρών Χρυσέλλα Κυριαζή και Χρύσα Βουλδή.   Με αφορμή λοιπόν την έναρξη της δίκης, η μητέρα του Μπακάρι, Τζίλ, είπε ότι «αν και δεν γνωρίζω τόσο καλά το δικαστικό σύστημα της Ελλάδας, έχω εμπιστοσύνη στο σύστημα, και πίστη στο Θεό, πως θα αποδοθεί δικαιοσύνη».   Από την πλευρά του, ο πατέρας του Μπακάρι, Φίλμπερτ, σημείωσε ότι «αν μπορούσα να μιλήσω στους κατηγορούμενους, δεν είμαι σίγουρος τι ακριβώς θα τους έλεγα, αλλά θα τους άφηνα να γνωρίζουν, ότι αν είχαν χρόνο να τον γνωρίσουν, θα τον συμπαθούσαν».   «Οι γονείς αναμένουν δικαίωση, αλλά και απαντήσεις, γιατί μέσα σε μόλις 11 δευτερόλεπτα έχασαν το παιδί τους, έπειτα από άγριο ξυλοδαρμό», δήλωσε η δικηγόρος, Χρύσα Βουλδή.   Από την πλευρά της, η Χρυσέλλα Κυριαζή είπε ότι «το βούλευμα του Συμβουλίου Πλημμελειοδικών Ζακύνθου είναι καταπέλτης για τους εννέα κατηγορούμενους, και το δικαστήριο θα αποδώσει τις ευθύνες που αναλογούν στον καθένα».   Με πληροφορίες από ΑΠΕ-ΜΠΕ" " Ξεκινά η δίκη του 22χρονου τουρίστα που δολοφονήθηκε σε μπαρ στη Ζάκυνθο- Δικαίωση ζητούν οι γονείς" "2022-01-08 17:33:05.818805"
"Ένας νεκρός και ένας τραυματίας που νοσηλεύεται στη ΜΕΘ είναι ο απολογισμός του στυγερού εγκλήματος που συνέβη χθες το βράδυ στο Λασίθι της Κρήτης με τις Αρχές να αναζητούν τον δράστη.    Η οικογένεια των θυμάτων, αλλά και η τοπική κοινωνία των Περαμπέλων, όπου συνέβη το έγκλημα, ενός οικισμού, λίγα μέτρα μακριά από το χωριό Κουρούνες κοντά στη Νεάπολη Λασιθίου, παραμένουν συγκλονισμένοι από τη στυγερότητα του εγκλήματος με θύμα έναν 73χρονο, ενώ την ίδια στιγμή, στη ΜΕΘ του Γενικού Νοσοκομείου Αγίου Νικολάου και σε σοβαρή κατάσταση παραμένει ο 45χρονος γιος του θύματος, αφότου υπεβλήθη σε λεπτή χειρουργική επέμβαση. Όπως αναφέρει η εφημερίδα Νέα Κρήτη, από τα σκάγια του κυνηγετικού όπλου τραυματίστηκε ελαφρύτερα  και ο 52χρονος γαμπρός του θύματος, ο οποίος νοσηλεύεται στο ίδιο νοσοκομείο, για προληπτικούς λόγους.   Σύμφωνα με όσα αναφέρει το ρεπορτάζ της εφημερίδας αυτό που έχει συγκλονίσει την τοπική κοινωνία είναι η στυγερότητα του εγκλήματος καθώς, όπως αναφέρει η Νέα Κρήτη, ο δράστης πέρασε με το αυτοκίνητό του και «γάζωσε», με το κυνηγετικό του όπλο, το σπίτι και το ποιμνιοστάσιο της οικογένειας των θυμάτων, με αποτέλεσμα ο 73χρονος να σκοτωθεί ακαριαία και ο 45χρονος να τραυματιστεί σοβαρά. Θύτης και θύματα φέρεται να είχαν κτηματικές και κτηνοτροφικές διαφορές.    Ο 43χρονος δράστης, αναζητείται. Κατηγορείται για ανθρωποκτονία και για απόπειρα ανθρωποκτονίας, ενώ η προανάκριση διενεργείται από την Υποδιεύθυνση Ασφαλείας Αγίου Νικολάου.   Με πληροφορίες από Νέα Κρήτη" " Έγκλημα στο Λασίθι: Σκότωσε πατέρα και τραυμάτισε γιο - Ανθρωποκυνηγητό για τη σύλληψη του δράστη" "2022-01-08 17:33:05.818805"
"Κάθειρξη 8 ετών επέβαλε το δικαστήριο ανηλίκων στον μικρότερο από τους δράστες της ανθρωποκτονίας του 25χρονου Νίκου Μουστάκα τον Αύγουστο του 2018 στον λόφο του Φιλοπάππου.   Ποινή κάθειρξης 8 χρόνων επέβαλε το Τριμελές Εφετείο Ανηλίκων στον 18χρονο υπήκοο Πακιστάν ο οποίος μαζί με άλλους δύο αλλοδαπούς είχαν προκαλέσει τον θάνατο του 25χρονου Νίκου Μουστάκα που έπεσε στο κενό από τον λόφο του Φιλοπάππου.   Οι τρεις αλλοδαποί είχαν επιτεθεί με μαχαίρι και ένα σπασμένο μπουκάλι στο θύμα και την φίλη του με σκοπό να τους ληστέψουν, στις 15 Αυγούστου 2018.   Το δικαστήριο ανηλίκων, όπου ο 18χρονος δικάστηκε σε δεύτερο βαθμό κεκλεισμένων των θυρών καθώς κατά τον χρόνο της ανθρωποκτονίας του Νίκου Μουστάκα ήταν 17 χρονών, δεν αναγνώρισε κανένα ελαφρυντικό στον κατηγορούμενο. Σε πρώτο βαθμό ο 18χρονος είχε καταδικαστεί σε κάθειρξη 10 ετών.   Ο μικρότερος από τους τρεις δράστες του περιστατικού, φέρεται να υποστηρίζει ότι δεν είχε συμμετοχή στην ανθρωποκτονία και πως ο δικός του ρόλος στην επίθεση που δέχθηκε ο Νίκος Μουστάκας ήταν ότι κρατούσε την Πορτογαλίδα φίλη του 25χρονου χωρίς να μπορεί να δει τι συνέβαινε ταυτόχρονα με τους δύο συνεργούς του και το θύμα που τελικά βρέθηκε στο κενό από μεγάλο ύψος.   Ο κατηγορούμενος ισχυρίζεται ότι σκοπός του ήταν να κλέψει και δεν σκόπευε σε καμία περίπτωση να αφαιρέσει ανθρώπινη ζωή.   Οι δύο συνεργοί του 18χρονου, ο ένας ομοεθνής του από το Πακιστάν και ο δεύτερος Ιρακινός υπήκοος, έχουν καταδικαστεί, από τον Ιούλιο του 2019, σε ισόβια κάθειρξη.   Το δικαστήριο είχε υιοθετήσει την πρόταση της εισαγγελέως η οποία είχε ζητήσει την καταδίκη τους δηλώνοντας απόλυτα πεπεισμένη πως οι δράστες είχαν σπρώξει βίαια στον γκρεμό τον 25χρονο." " Έγκλημα στου Φιλοπάππου: Κάθειρξη 8 ετών στον 18χρονο κατηγορούμενο για την δολοφονία Μουστάκα" "2022-01-08 17:33:05.818805"
"Τρεις κρατούμενοι κατάφεραν να αποδράσουν λίγο μετά τα μεσάνυχτα, από τις εγκαταστάσεις της Διεύθυνσης Μεταγωγών Δικαστηρίων Αττικής, στην οδό Πέτρου Ράλλη.   Πρόκειται για τρεις Αλβανούς, ένας εκ των οποίων κατηγορείται για ανθρωποκτονία, ενώ οι άλλοι δύο κατηγορούνται για υποθέσεις ναρκωτικών.    Σύμφωνα με την αστυνομία, οι τρεις δραπέτες έκοψαν τα κάγκελα του κρατητηρίου, που βρίσκονται στην πίσω πλευρά του δευτέρου ορόφου του κτρίου και κατέβηκαν χρησιμοποιώντας σεντόνια.   Μαζί με τους τρεις Αλβανούς επιχείρησε να δραπετεύσει και ένας Γεωργιανός που έγινε, όμως αντιληπτός από τους αστυνομικούς και συνελήφθη. Ο Γεωργιανός κατηγορείται επίσης για ανθρωποκτονία.   Σε πλήρη εξέλιξη είναι οι έρευνες της αστυνομίας για τον εντοπισμό τους." " Κινηματογραφική απόδραση κρατούμενων από το Μεταγωγών - Συναγερμός στην ΕΛ.ΑΣ." "2022-01-08 17:33:05.818805"
"Ένοχος κρίθηκε την Τρίτη, και σε δεύτερο βαθμό ο γιατρός που δικαζόταν για το θάνατο 11μηνου βρέφους τον Νοέμβριο του 2012 στο ΠΑΓΝΗ, μετά από χειρουργική επέμβαση βουβωνοκήλης.   Το Τριμελές Εφετείο Πλημμελημάτων Ανατολικής Κρήτης έκρινε ένοχο για «ανθρωποκτονία από αμέλεια» τον παιδοχειρουργό που είχε προβεί στις δύο από τις συνολικά τρεις επεμβάσεις που είχαν γίνει τότε στο αδικοχαμένο αγοράκι.   Σημειώνεται ότι την ενοχή του κατηγορούμενου είχε προτείνει νωρίτερα σήμερα και ο εισαγγελέας της Έδρας. Το δευτεροβάθμιο δικαστήριο αναγνώρισε στον καταδικασθέντα το ελαφρυντικό του πρότερου έντιμου βίου και τελικά του επιβλήθηκε ποινή φυλάκισης δύο ετών με τριετή αναστολή.   Νωρίτερα την Τρίτη, ο γιατρός υποστήριξε κατά την απολογία του ότι λυπάται πολύ για ό,τι συνέβη, ωστόσο, επεσήμανε ότι ο ίδιος δεν ευθύνεται γι' αυτό, καθώς είχε προβεί σε όλες τις ιατρικώς ενδεδειγμένες ενέργειες.   Στις αρχές Νοεμβρίου του 2012, μετά την πρώτη προγραμματισμένη επέμβαση βουβωνοκήλης στην οποία είχε υποβληθεί το αγόρι, παρουσιάστηκαν σημαντικές επιπλοκές: Το 11μηνο βρέφος αντιμετώπιζε φρικτούς πόνους και είχε έντονο πρήξιμο, γεγονός που ανησύχησε τους γονείς του. Στις 3 Νοεμβρίου, το μωρό υποβλήθηκε σε νέα επέμβαση, χωρίς ωστόσο η κατάσταση της υγείας του να βελτιωθεί. Λίγες ώρες μετά, το μωρό εισήχθη ξανά στο χειρουργείο, όπου υποβλήθηκε σε τρίτη επέμβαση. Σ' αυτήν το παιδάκι υπέστη καρδιακή ανακοπή και λίγες ώρες μετά ξεψύχησε. Το πρωτοβάθμιο δικαστήριο διεξήχθη πριν από δύο χρόνια. Τον Ιούνιο του 2017, το Τριμελές Πλημμελειοδικείο Ηρακλείου είχε κρίνει ένοχο τον γιατρό για «ανθρωποκτονία από αμέλεια», επιβάλλοντάς του ποινή φυλάκισης τεσσάρων ετών, με τριετή αναστολή. Σημειώνεται ότι ο εισαγγελέας είχε προτείνει να επιβληθεί στον γιατρό φυλάκιση 3 ετών. Μετά την καταδίκη του, ο παιδοχειρουργός κατέθεσε έφεση, η οποία εκδικάζεται αυτό το διάστημα από το Τριμελές Εφετείο Πλημμελημάτων Ανατολικής Κρήτης. Σύμφωνα με την απόφαση του Τριμελούς Πλημμελειοδικείου Ηρακλείου στις 31 Οκτωβρίου του 2012, ο κατηγορούμενος, κατά τη διάρκεια χειρουργικής επέμβασης στην οποία προέβη στο 11μηνο βρέφος για την αποκατάσταση της βουβωνοκήλης, δε φρόντισε «να συρραφτεί στεγανά το στόμιο του κηλικού σάκου, με αποτέλεσμα τον στραγγαλισμό των αιμοφόρων αγγείων του εγκολεασθέντος και περισφιχθέντος τμήματος του λεπτού εντέρου εντός του κηλικού σάκου». Σύμφωνα πάντα με την απόφαση του πρωτοβάθμιου δικαστηρίου, στις 3 Νοεμβρίου του 2012, ο κατηγορούμενος προέβη σε δεύτερη χειρουργική επέμβαση στο μωράκι λόγω υποτροπής της βουβωνοκήλης. Κατά τη δεύτερη επέμβαση διαπιστώθηκε «ρήξη των ραμμάτων και είσοδος τμήματος του λεπτού εντέρου στον κηλικό σάκο έως το όσχεο», με τον γιατρό να προχωρά σε «τελικοτελική αναστόμωση του λεπτού εντέρου επί μη υγιούς ιστού, δηλαδή επί σηπτικού εδάφους». Σύμφωνα με το δικαστήριο, ο παιδοχειρουργός δε φρόντισε να νοσηλευτεί το βρέφος στη ΜΕΘ Παίδων, ιδίως αμέσως μετά τη δεύτερη επέμβαση, όπου διαπιστώθηκε «ρήξη-διάτρηση του εντέρου και ισχαιμία αυτού, αλλά και εκ του λόγου ότι το βρέφος, μετά την πρώτη χειρουργική επέμβαση, εμφάνισε υψηλό πυρετό, εμετούς, 19.000 λευκά αιμοσφαίρια από 14.000 προεγχειρητικά, τα οποία στη συνέχεια έπεσαν στα 3.200, μετεωρισμό κοιλίας και διόγκωση του οσχέου, που καταδείκνυαν ότι το βρέφος οδηγείτο σε σήψη, ώστε να αναζωογονηθούν τα ζωτικά του όργανα και να αποφευχθεί πιθανή λοίμωξή του από ανθεκτικά μικρόβια». Σύμφωνα με το Τριμελές Πλημμελειοδικείο Ηρακλείου, «αποτέλεσμα των ως άνω ενεργειών και παραλείψεών του ήταν να προκληθεί στο βρέφος πολυοργανική ανεπάρκεια ένεκα οξείας περιτονίτιδας και νέκρωσης ευρέως τμήματος του λεπτού εντέρου, που αιτιακά οδήγησε στον θάνατό του την 5η/11/2012, παρά το γεγονός ότι την 4η/11/2012 υποβλήθηκε και σε τρίτη, ατελέσφορη, χειρουργική επέμβαση».   Με πληροφορίες από Neakriti  " " Κρήτη: Ένοχος ο γιατρός για το θάνατο βρέφους μετά από επέμβαση βουβωνοκήλης" "2022-01-08 17:33:05.818805"
"Βαρύ και πένθιμο είναι το κλίμα στο Διδυμότειχο καθώς σήμερα το πρωί στις 11:00 κηδεύεται η δολοφονημένη φοιτήτρια Ελένη Τοπαλούδη, το θύμα τους εγκλήματος στη Ρόδο που σόκαρε όλη την Ελλάδα.   Η σορός της 21χρονης μεταφέρθηκε χθες από την Ρόδο στην Αλεξανδρούπολη και από κει στο Διδυμότειχο και σήμερα στην πατρίδα της έχουν ταξιδέψει πολλοί φίλοι της από τη Ρόδο για να την αποχαιρετήσουν μαζί με συγγενείς και μέλη της οικογένειας στην κηδεία της στον Ιερό Ναό Κοιμήσεως Θεοτόκου.   Οι καμπάνες χτυπούν πένθιμα και στο σπίτι της οικογένειας της 21χρονης πλήθος κόσμου συρρέει για να συμπαρασταθεί στους τραγικούς γονείς.     Στον ανακριτή θα οδηγηθούν σήμερα και οι δύο νεαροί κατηγορούμενοι.   Χθες το βράδυ, ο εισαγγελέας Πρωτοδικών Ρόδου κ. Φερεντίνος άσκησε ποινικές διώξεις για ανθρωποκτονία αλλά και για βιασμό εναντίον των δύο νεαρών που φέρονται να είναι οι δράστες.   Οι ποινικές διώξεις αφορούν ανθρωποκτονία από πρόθεση σε ήρεμη ψυχική κατάσταση και για βιασμό. Η δίωξη για βιασμό βασίζεται στα όσα «έδειξε» η ιατροδικαστική έκθεση αλλά και με βάση την ομολογία του 19χρονου Αλβανού που έχει παραδεχθεί την εμπλοκή του ενώ ο 21χρονος Ροδίτης αρνείται κατηγορηματικά κάθε ανάμιξη.   Σύμφωνα με τα μέχρι τώρα στοιχεία, το κίνητρο του στυγερού εγκλήματος είναι σεξουαλικό.   Ο 21χρονος Έλληνας αρνείται τη συμμετοχή του στο έγκλημα, ωστόσο με βάση την περιγραφή που έδωσε ο 19χρονος στους Λιμενικούς όλα έγιναν στο εξοχικό σπίτι της οικογένειάς του στη Λίνδο.   Το θύμα φαίνεται ότι χτυπήθηκε στο πρόσωπο με σίδερο και στη συνέχεια οι δράστες την οδήγησαν στην παραλία και την πέταξαν ενώ ήταν σοβαρά τραυματισμένη στη θάλασσα με αποτέλεσμα να πνιγεί.  " " Κηδεύεται η δολοφονημένη Ελένη Τοπαλούδη - Στον ανακριτή σήμερα οι δύο κατηγορούμενοι για το έγκλημα" "2022-01-08 17:33:05.818805"
"Ανατροπή σημειώνεται στην πολύκροτη υπόθεση θανάτου της Ειρήνης Λαγούδη, καθώς ο εισαγγελέας Αγρινίου άσκησε ποινική δίωξη για ανθρωποκτονία από πρόθεση.   Πρόκειται για μία εξέλιξη που έρχεται σε αντίθεση με τις εκτιμήσεις και όσα διέρρεε αρχικά η τοπική αστυνομία, η οποία επέμενε για αυτοχειρία. Πάντως, η οικογένεια της 44χρονης τόνιζε από την πρώτη στιγμή πως ο θάνατός της δεν είναι αυτοκτονία, αλλά μια καλά σκηνοθετημένη δολοφονία.   Υπενθυμίζεται πως η Ειρήνη Λαγούδη είχε βρεθεί στις αρχές του περασμένου Ιανουαρίου νεκρή μέσα στο αυτοκίνητό της στη λίμνη Τριχωνίδα. Έφερε εγκαύματα στο πρόσωπο και στο σώμα, ενώ δίπλα της είχε βρεθεί ένα μπιτόνι με εύφλεκτο υγρό.   Σύμφωνα με την τοπική ιστοσελίδα sinidisi.gr, ο προϊστάμενος της Εισαγγελίας Πρωτοδικών Αγρινίου άσκησε ποινική δίωξη για ανθρωποκτονία από πρόθεση κατά συναυτουργία σε ήρεμη ψυχική κατάσταση σε βάρος αγνώστων δραστών, απόπειρα εμπρησμού κατά συναυτουργία, για ηθική αυτουργία στις παραπάνω πράξεις και για το αδίκημα της σύστασης συμμορίας.   Όπως αναφέρει το δημοσίευμα, ο εισαγγελέας είχε προφανώς ισχυρές ενδείξεις για εγκληματική ενέργεια, το διάστημα που είχε στα χέρια του τον φάκελο της υπόθεσης.   Η υπόθεση πλέον περνά στον ανακριτή Αγρινίου, ο οποίος θα αξιοποιήσει το υλικό, καλώντας ενδεχομένως σε νέες καταθέσεις όσους φέρεται να εμπλέκονται στην υπόθεση. Μετά θα διαβιβάσει το αποτέλεσμα των ερευνών του στον εισαγγελέα.   Παράλληλα, η νομική πλευρά της οικογένειας της 44χρονης μιλά για ουσιαστική δικαίωση των προσπαθειών της.   «Έχει πλέον αποκρυσταλλωθεί το γεγονός ότι πρόκειται για εγκληματική ενέργεια. Το γεγονός ότι στη δίωξη αναφέρεται η συναυτουργία δείχνει ότι υπάρχουν ενδείξεις για την εμπλοκή παραπάνω από δύο ατόμων, αλλά και ενός τρίτου ηθικού αυτουργού που ενδεχομένως να έδωσε την εντολή για τις εγκληματικές πράξεις», δηλώνουν οι δικηγόροι της οικογένειας, σύμφωνα με το sinidisi.gr.  " " Ανατροπή στην υπόθεση θανάτου της Ειρήνης Λαγούδη: Πρόκειται για εγκληματική ενέργεια" "2022-01-08 17:33:05.818805"
"Την Πέμπτη θα απολογηθεί η 19χρονη και η μητέρα της που συνελήφθησαν για τη δολοφονία του μωρού που βρέθηκε σε κάδο απορριμμάτων στην Πετρούπολη.   Το μωρό εντόπισε πνιγμένο, νωρίτερα, ένας διερχόμενος ρακοσυλλέκτης. Σε βάρος των δύο γυναικών ασκήθηκε ποινική δίωξη για ανθρωποκτονία από πρόθεση κατά συναυτουργία.   Η 19χρονη έχει υποστηρίξει προανακριτικά ότι αντιλήφθηκε την εγκυμοσύνη της στον 7ο μήνα και δεν το είπε στη μητέρα της για να αποφύγει την αντίδρασή της.   Όπως μεταδίδει ο ΣΚΑΪ, η 19χρονη είπε ότι όταν άρχισαν οι πόνοι του τοκετού, κατά τις 11:30 μ.μ, η μητέρα της τη βοήθησε ενώ η ίδια τύλιξε με κορδόνι το λαιμό του νεογέννητου και έφραξε το στόμα του με κομμάτια χαρτιού.   Η μητέρα της 19χρονης φέρεται να υποστηρίζει ότι βοήθησε την κόρη της στον τοκετό λόγω της κατάστασής της, καθώς και στη μεταφορά και την εναπόθεση του μωρού στον κάδο απορριμμάτων.   Ο δικηγόρος των δύο γυναικών γνωστοποίησε ότι θα ζητηθεί μετατροπή της κατηγορίας σε παιδοκτονία για την 19χρονη και συνέργεια σε ανθρωποκτονία για τη μητέρα της.   Παράλληλα, θα αιτηθούν διορισμό ψυχιάτρου πραγματογνώμονα, καθώς η 19χρονη ισχυρίζεται ότι πάσχει από επιλόχειο κατάθλιψη και βρίσκεται σε πολύ κακή ψυχολογική κατάσταση." " Ομολογία μάνας και κόρης: Έπνιξαν το μωρό και το πέταξαν στα σκουπίδια" "2022-01-08 17:33:05.818805"
"Προφυλακιστέος με τη σύμφωνη γνώμη ανακριτή και εισαγγελέα μετά την απολογία του, κρίθηκε ο 21χρονος που δολοφόνησε το νονό του στα Πετράλωνα. Ειδικότερα, το δρόμο για τη φυλακή παίρνει ο 21χρονος που ομολόγησε πως σκότωσε και τεμάχισε τον νονό του τις προηγούμενες ημέρες. Ο κατηγορούμενος κρίθηκε προφυλακιστέος με τη σύμφωνη γνώμη ανακριτή και εισαγγελέα μετά την απολογία του.   Ο 21χρόνος φέρεται να αντιμετωπίζει ψυχικά προβλήματα και γι' αυτό, οι δικαστικές αρχές διέταξαν τη διενέργεια ψυχιατρικής πραγματογνωμοσύνης, προκειμένου να κρίθει εάν ο 21χρονος χρήζει νοσηλείας σε ψυχιατρικό ίδρυμα. Κατά τη μεταγωγή του στο γραφείο του 12ου ανακριτή ο κατηγορούμενος αρνήθηκε αρχικά να βγει από το αστυνομικό όχημα, φωνάζοντας «Βοήθεια», προκαλώντας ένταση.   Υπενθυμίζεται ότι ο εισαγγελέας άσκησε ποινική δίωξη για ανθρωποκτονία από πρόθεση σε ήρεμη ψυχική κατάσταση και για παράνομη οπλοφορία και οπλοχρησία, τα οποία διώκονται σε βαθμό πλημμελήματος.            " " Έγκλημα στα Πετράλωνα: Προφυλακιστέος ο 21χρονος για τη δολοφονία του νονού του" "2022-01-08 17:33:05.818805"
"Ένοχος για ανθρωποκτονία από αμέλεια δήλωσε σήμερα ο οδηγός του φορτηγού ψυγείου στο οποίο είχαν βρεθεί νεκροί 39 Βιετναμέζοι μετανάστες τον περασμένο Οκτώβριο.   Ο Μορίς Ρόμπινσον, 25 ετών, από τη Βόρεια Ιρλανδία, κατά την προηγούμενη εμφάνισή του στο δικαστήριο, τον Νοέμβριο, από τη φυλακή υψίστης ασφαλείας του Μπέλμαρς, είχε ήδη δηλώσει ένοχος ενώπιον δικαστηρίου για διευκόλυνση παράνομης εισόδου μεταναστών, από την οποία αποκόμισε οικονομικό όφελος. Τα πτώματα των 31 ανδρών και των 8 γυναικών, μεταξύ αυτών ήταν και δύο 15χρονοι έφηβοι, βρέθηκαν στις 23 Οκτωβρίου 2019 μέσα φορτηγό ψυγείο, στη βιομηχανική ζώνη του Γκρέις, στο Ανατολικό Λονδίνο. Το βαρύ όχημα έφτασε στη Βρετανία από το βελγικό λιμάνι του Ζεεμπρούγκε.   Για την υπόθεση αυτή έχουν ασκηθεί διώξεις σε πέντε πρόσωπα. Όλοι τους εμφανίστηκαν σήμερα στο δικαστήριο, μέσω βιντεοδιάσκεψης, με τους περισσότερους συνηγόρους και τους δημοσιογράφους να παρακολουθούν την ακροαματική διαδικασία μέσω Skype. Ο Γκεόργκε Νίκα, 43 ετών, που έχει διπλή υπηκοότητα, Ρουμανίας και Βρετανίας, δήλωσε αθώος στις κατηγορίες της ανθρωποκτονίας από αμέλεια και της υποβοήθησης παράνομης εισόδου και διαμονής μεταναστών. Αθώοι για τη δεύτερη κατηγορία δήλωσαν επίσης ο 27χρονος Ρουμάνος Αλεξάντρου-Οβίντιου Χάνγκα και ο Κρίστοφερ Κένεντι, 23 ετών, από τη Βόρεια Ιρλανδία.   Στον πέμπτο από τους κατηγορουμένους, τον 37χρονο Βαλεντίν Καλότα, δεν ζητήθηκε από το δικαστήριο να δηλώσει αθώος ή ένοχος στην κατηγορία της διευκόλυνσης παράνομης εισόδου μεταναστών. Ο εισαγγελέας Ουίλιαμ Έμλιν Τζόουνς αναμένεται να αποφασίσει μέσα στις επόμενες τρεις εβδομάδες πότε θα διεξαχθεί η δίκη του Μορίς Ρόμπινσον. Οι υπόλοιποι τέσσερις θα δικαστούν στις 5 Οκτωβρίου στο Ολντ Μπέιλι.   Πολλά από τα θύματα αυτής της τραγωδίας κατάγονταν από μια πάμφτωχη περιοχή του κεντρικού Βιετνάμ, όπου οι κάτοικοι τα βγάζουν με δυσκολία πέρα, απασχολούμενοι κυρίως στην αλιεία, τη γεωργία και τη βιομηχανία. Οι οικογένειες χρεώνονται χιλιάδες δολάρια για να στείλουν κάποιο από τα μέλη τους στη Βρετανία, μέσω παράνομων δικτύων, με την ελπίδα ότι εκεί θα βρουν καλοπληρωμένη δουλειά.   Με πληροφορίες από ΑΠΕ-ΜΠΕ/AFP/Reuters" " Βρετανία: Ένοχος δήλωσε ο οδηγός του φορτηγού ψυγείου με τα 39 πτώματα" "2022-01-08 17:33:05.818805"
"Οι φήμες είχαν αρχίσει να κυκλοφορούν νωρίς εκείνο το απόγευμα πριν από δέκα χρόνια: Κάτι περίεργο συνέβαινε στην έπαυλη του Μάικλ Τζάκσον, ο οποίος πρόσφατα είχε επιστρέψει στη δημοσιότητα με μια μεγάλη περιοδεία ύστερα από χρόνια αυτοπεριορισμού λόγω καταγγελιών για κακοποίηση ανηλίκων αλλά και έντονων προβλημάτων υγείας.   Τι επόμενες ώρες, όλος ο κόσμος θα μάθαινε ότι ο «βασιλιάς της ποπ» ήταν νεκρός.   Και στη διάρκεια της επόμενης χρονιάς, η μυστική ζωή του θα έβγαινε στο φως. Οι αρχές έκριναν ότι επρόκειτο για ανθρωποκτονία για την οποία κατηγορήθηκε ο γιατρός του Δρ. Κόνραντ Μάρεϊ, ο οποίος τον προμήθευε με τα πανίσχυρα φάρμακα που τον σκότωσαν. Θα ακολουθούσε μια μακρόχρονη και επίπονη νομική διαμάχη για την κληρονομιά του και αργότερα οι ζοφερές αποκαλύψεις σχετικά με την σεξουαλική κακοποίηση παιδιών.   24 Ιουνίου 2009 Ο Μάικλ Τζάκσον είναι απορροφημένος στις πρόβες της περιοδείας που θα σημάνει τη μεγάλη επιστροφή του. Η πίεση είναι αφόρητη και ο ίδιος έχει παραπονεθεί ότι δυσκολεύεται να κοιμηθεί. Όπως θα σημείωνε το πρακτορείο Associated Press αργότερα:   Η πρόβα τελείωσε γύρω στα μεσάνυχτα της Τετάρτης με το κομμάτι ""Earth Song"". Ο τραγουδιστής αγκάλιασε τους χορευτές του, ευχαρίστησε το συνεργείο και ευχήθηκε σε όλους καληνύχτα. Στη συνέχεια επέστρεψε σπίτι του, σταματώντας για λίγοι στην πύλη για να χαιρετήσει κάποιους οπαδούς του που είχαν μαζευτεί εκεί. Παρκαρισμένο έξω από το σπίτι ήταν το αυτοκίνητο του Δρ. Μάρεϊ. Το προσωπικό ασφαλείας τον συνόδευσε μέχρι την είσοδο. Κανείς, εκτός από τον Μάρεϊ και τα παιδιά του Τζάκσον δεν επιτρεπόταν να ανέβει επάνω. Αμέσως μετά, ο τραγουδιστής είπε στους οικείους του ότι νιώθει εξαντλημένος και ότι χρειάζεται επειγόντως ύπνο.   25 Ιουνίου 2009 Κατά τη διάρκεια της νύχτας αλλά και το πρωί, ο Τζάκσον παίρνει από τον Μάρεϊ διάφορα φάρμακα για να μπορέσει να κοιμηθεί. Αργότερα, τον βρίσκουν αναίσθητο. Μεταφέρεται επειγόντως στο νοσοκομείο όπου διαπιστώνεται ότι έχει υποστεί καρδιακή προσβολή και δεν αναπνέει. Οι προσπάθειες των γιατρών να τον επαναφέρουν στην ζωή αποβαίνουν άκαρπες.   Λίγες ώρες αργότερα, θα έγραφαν οι Los Angeles Times στην πρωτοσέλιδη νεκρολογία τους:   Ο Μάικλ Τζάκσον, ασύγκριτη φιγούρα στη μουσική, τον χορό και την κουλτούρα, το διαρκώς εναλλασσόμενο πρόσωπο του οποίου έχει κοσμήσει τα εξώφυλλα δίσκων που έχουν πουλήσει πάνω από μισό δισεκατομμύριο αντίτυπα, πέθανε την Πέμπτη μετά από ισχυρή καρδιακή προσβολή. Ήταν 50 ετών. Πέρασε το μεγαλύτερο μέρος της ζωής του ως ένας από τους διασημότερους ανθρώπους στον πλανήτη και για πολλούς, ο πρόωρος θάνατός του μοιάζει συγχρόνως ασύλληπτος και αναπόφευκτος.      26 Ιουνίου 2009 Μετά την ολοκλήρωση της αυτοψίας, ο αρμόδιος ιατροδικαστής της Κομητείας του Λος Άντζελες, δηλώνει ότι δεν μπορεί να καθορίσει τα ακριβή αίτια θανάτου πριν γίνουν περισσότερα τεστ. Η έρευνα θα συνεχιστεί εστιάζοντας στο αν ο θάνατος οφείλεται σε υπερβολική δόση φαρμάκων κατόπιν ιατρικής συνταγής.   7 Ιουλίου 2009   Ο Μάικλ Τζάκσον οδηγείται στην τελευταία κατοικία του. Πλήθος διασημοτήτων παρακολουθούν την επιμνημόσυνη τελετή. Είχαν γράψει τότε οι Los Angeles Times:   Θρύλοι της μουσικής, αστέρες των σπορ και ηγέτες του κινήματος των πολιτικών δικαιωμάτων απέτισαν σήμερα φόρο τιμής στον Μάικλ Τζάκσον σε μια συναισθηματική και γεμάτη τραγούδια ακολουθία που έμοιαζε εν μέρει με λουστραρισμένη παράσταση και εν μέρει με τελετή αναβίωσης. Ο Αιδεσιμότατος Αλ Σάρπτον είπε ότι ο εκλιπών έστρωσε το δρόμο της αναγνώρισης και της φήμης για πολλούς άλλους μαύρους καλλιτέχνες: «Ο Μάικλ μας έκανε να αγαπάμε και να στηρίζουμε ο ένας τον άλλον».   24 Αυγούστου 2009 Σύμφωνα με το νέο ιατροδικαστικό πόρισμα, στον οργανισμό του βρέθηκε η αναισθητική ουσία προποφόλη (propofol) που σε συνδυασμό με διάφορα ηρεμιστικά αποτέλεσαν ένα θανατηφόρο μίγμα.   28 Αυγούστου 2009 Σύμφωνα με την ετυμηγορία των αρχών, ο θάνατος οφείλεται σε ανθρωποκτονία.   8 Φεβρουαρίου 2010 Απαγγέλονται κατηγορίες για ανθρωποκτονία εξ αμελείας εις βάρος του Μάρεϊ.   28 Σεπτεμβρίου 2011 Μάρτυρες κατηγορίας καταθέτουν ότι ο Μάρεϊ είχε αποκρύψει την κατάσταση της υγείας του Τζάκσον πριν και μετά τον θάνατό του, παραπλανώντας τους διοργανωτές της περιοδείας και τους συνεργάτες του.   7 Οκτωβρίου 2011 Κατά την ανάκρισή του από στελέχη της Αστυνομίας του Λος Άντζελες, ο Μάρεϊ λέει ότι ο Τζάκσον βρισκόταν σε απόγνωση εξαιτίας της αυπνίας και τον εκλιπαρούσε να του χορηγήσει propofol.   7 Νοεμβρίου 2011Μετά από συνεδρίαση που διαρκεί πάνω από εννέα ώρες, οι ένορκοι κρίνουν τον Μάρεϊ ένοχο.   29 Νοεμβρίου 2011  Ο Δικαστής Μάικλ Πάστορ καταδικάζει τον Μάρεϊ σε φυλάκιση τεσσάρων ετών. Ιδιαίτερα επιβαρυντική είναι μια ηχογράφηση που βρέθηκε στο κινητό του Μάρεϊ στην οποία ακούγεται ο Μάικλ Τζάκσον εμφανώς ναρκωμένος να μπερδεύει τα λόγια του. Σύμφωνα με το δικαστήριο, η ηχογράφηση που είχε γίνει ενάμιση μήνα πριν από τον θάνατό του, είχε προμελετηθεί με στόχο τον εκβιασμό του.   27 Οκτωβρίου 2013 Μετά από 2 χρόνια στη φυλακή, ο Μάρεϊ αφήνεται ελεύθερος λόγω καλής διαγωγής.   24 Ιανουαρίου 2019 Κάνει πρεμιέρα στο φεστιβάλ του Sundance το περιβόητο ντοκιμαντέρ ""Leaving Neverland"" το οποίο περιλαμβάνει σοκαριστικές μαρτυρίες για την σεξουαλική κακοποίηση παιδιών από τον Τζάκσον, προκαλώντας έντονη συζήτηση για την καλλιτεχνική κληρονομιά του.   27 Απριλίου 2019 Ο σύλλογος γονέων και καθηγητών ενός δημοτικού σχολείου στο Λος Άντζελες, μαθητής του οποίου είχε υπάρξει κάποτε ο Μάικλ Τζάκσον πριν ακόμα γίνει διάσημος, αποφασίζει διά ψηφοφορίας να διατηρήσει το όνομά του στο αμφιθέατρο του σχολείου, παρά τις αποκαλύψεις εναντίον του.   Με στοιχεία από τους Los Angeles Times  " " 10 χρόνια από την τελευταία μέρα του Μάικλ Τζάκσον: Η αυπνία, τα φάρμακα και ο θάνατος που συγκλόνισε τον κόσμο" "2022-01-08 17:33:05.818805"
"Αναστάτωση προκλήθηκε στη δίκη της Χρυσής Αυγής, καθώς έφτασαν τρεις απειλητικοί φάκελοι στα γραφεία της έδρας.   Άμεσα κινητοποιήθηκε η Αντιτρομοκρατική υπηρεσία. Οι φάκελοι ελέγχθηκαν και βρέθηκε πως περιείχαν φέιγ βολάν φασιστικού περιεχομένου.   Σημειώνεται ότι το Δικαστήριο ανακοίνωσε σήμερα τις ποινές για τους καταδικασθέντες στην πολύκροτη δίκη της Χρυσής Αυγής.   Αυτή την ώρα βρίσκεται σε εξέλιξη η συνεδρίαση για τη συγχώνευση των ποινών των ενόχων, για όσους καταδικάστηκαν για περισσότερες από μια εγκληματικές ενέργειες.   Νωρίτερα, η εισαγγελέας πρότεινε συνολική ποινή 13 έτη κάθειρξης και 6 μήνες φυλάκιση για τον Νίκο Μιχαλολιάκο, τον Ηλία Κασιδιάρη και τον Γιώργο Γερμενή.   Για τον ευρωβουλευτή Γιάννη Λαγό πρότεινε 13 έτη και 9 μήνες, ενώ για τον Χρήστο Παππά 13 έτη και 3 μήνες. Για τον Νίκο Μίχο η προτεινόμενη συνολική ποινή είναι τα 6 έτη και για τον Στάθη Μπούκουρα τα 5 έτη και έξι μήνες.   Όσο για τον δολοφόνο του Παύλου Φύσσα, Γιώργο Ρουπακιά, η εισαγγελέας πρότεινε ισόβια και 14 χρόνια. Για τον πυρηνάρχη Νίκαιας Γιώργο Πατέλη 11 έτη και 3 μήνες και για τον πυρηνάρχη Περάματος Αναστάσιο Πανταζή 15 έτη και 1 μήνα.   Η εισαγγελική πρόταση για τις ποινές στην ηγεσία της Χρυσής Αυγής   Η συγχώνευση των ποινών που προτείνει η εισαγγελέας της έδρας, Αδαμαντία Οικονόμου, για τον πυρήνα της εγκληματικής οργάνωσης:   Νίκος Μιχαλολιάκος: 13 έτη και 6 μήνες Ηλίας Κασιδιάρης: 13 έτη και 6 μήνες Γιάννης Λαγός: 13 έτη και 9 μήνες Γιώργος Γερμενής: 13 έτη και 6 μήνες Χρήστος Παππάς: 13 έτη και τρεις μήνες   Για τους πρώην βουλευτές της Χρυσής Αυγής και καταδικασθέντες για ένταξη στην εγκληματική οργάνωση η εισαγγελέας ζητά ποινή 6 ετών για τον Νίκο Μίχο, ενώ για τον Ευστάθιο Μπούκουρα, προτείνει ποινή 5 ετών και 6 μηνών.   Η εισαγγελική πρόταση για τις συνολικές ποινές στη δολοφονία Φύσσα   Γιώργος Ρουπακιάς: Ισόβια κάθειρξη συν 14 έτη Ι. Άγγος: 9 έτη και 3 μήνες Α. Αναδιώτης: 7 έτη Γ. Δήμου: 7 έτη Ι. Καζαντζόγλου: 11 έτη και 3 μήνες Ε. Καλαρίτης: 9 έτη Ι. Κομιανός: 9 έτη Κ. Κορκοβίλης: 7 έτη για τη συνέργεια στην ανθρωποκτονία από πρόθεση και 5 έτη για την ένταξη σε εγκληματική οργάνωση Α. Μιχάλαρος: 9 έτη και 3 μήνες Γ. Πατέλης: 11 έτη και 3 μήνες Γ. Σκάλκος: 7 έτη Γ. Σταμπέλος: 9 έτη Χ. Τσακανίκας: 9 έτη Λ. Τσαλίκης: 9 έτη Αθ. Τσορβάς: 9 έτη Ν. Τσορβάς: 9 έτη Α. Χρυσαφίτης: 9 έτη." " Δίκη Χρυσής Αυγής: Ύποπτοι φάκελοι στα γραφεία της έδρας- Στο σημείο η Αντιτρομοκρατική" "2022-01-08 17:33:05.818805"
"Σοκ προκαλεί στις ΗΠΑ ένα ακόμη περιστατικό αστυνομικής βίας, με θύμα 41χρονο μαύρο, το οποίο είχε τραγική κατάληξη.   Ο 41χρονος Ντάνιελ Προυντ- ένας άοπλος μαύρος άνδρας που αντιμετώπιζε ψυχολογικά προβλήματα- πέθανε μία εβδομάδα μετά τη σύλληψή του, κατά τη διάρκεια της οποίας οι αστυνομικοί του έβαλαν σακούλα στο κεφάλι και πίεζαν το πρόσωπό του στον δρόμο για δύο λεπτά.   Το περιστατικό συνέβη τον περασμένο Μάρτιο- δύο μήνες πριν από τη δολοφονία του Τζορτζ Φλόιντ που πυροδότησε παγκόσμιο κίνημα κατά της αστυνομικής βίας και του ρατσισμού- αλλά ήρθε τώρα στη δημοσιότητα, έπειτα από την αποκάλυψη του βίντεο από τις κάμερες που έφεραν πάνω τους οι αστυνομικοί.   Το βίντεο της σύλληψης (προσοχή, σκληρές εικόνες)     Το χρονικό της σύλληψης   Ο Ντάνιελ Προυντ, πατέρας πέντε παιδιών που εργαζόταν σε αποθήκη, στις 23 Μαρτίου είχε επισκεφθεί τον αδελφό του στο Ρότσεστερ της Νέας Υόρκης. Ο δεύτερος, Τζο Προυντ, κάλεσε την αστυνομία, επειδή ο 41χρονος έπασχε από σοβαρά ψυχολογικά προβλήματα.   «Έκανα την κλήση για να παρασχεθεί βοήθεια στον αδελφό μου, όχι για να τον λιντσάρουν. Ποια είναι η ποινή τους; Σκότωσαν έναν ανυπεράσπιστο μαύρο άνδρα. Έναν γιο, έναν αδελφό, έναν θείο», δήλωσε ο Τζο Προυντ σε συνέντευξη Τύπου που παραχώρησε η οικογένεια του θύματος.   Ο Ντάνιελ Προυντ έτρεχε γυμνός στους δρόμους. Το βίντεο δείχνει ότι συμμορφώθηκε αμέσως όταν έφτασαν οι αστυνομικοί και του είπαν να πέσει στο έδαφος και να βάλει τα χέρια του πίσω από την πλάτη του. Ακούγεται να λέει «εννοείται, εννοείται».   Στη συνέχεια γίνεται ανήσυχος, βρίζει κατά διαστήματα τους αστυνομικούς γύρω του και τους φτύνει, αλλά δεν φαίνεται να προβάλει αντίσταση. Ο 41χρονος τους είπε ότι είχε μολυνθεί από τον κορωνοϊό και εκείνοι του έβαλαν μια «κουκούλα για πτύελα», που χρησιμοποιείται για να προστατεύσει τους αστυνομικούς από το σάλιο του υπόπτου.   Ένας από τους αστυνομικούς- όπως φαίνεται στο βίντεο- πιέζει κάτω με τα δύο του χέρια το κεφάλι του Προυντ και του λέει «σταμάτα να φτύνεις». Όταν σταμάτησε να κινείται και ησύχασε, ένας αστυνομικός σχολίασε «είναι αρκετά παγωμένος».   Οι διασώστες προσπάθησαν να επαναφέρουν τον Ντάνιελ Προυντ προτού τον παραλάβει το ασθενοφόρο. Βγήκε από τη μηχανική υποστήριξη μία εβδομάδα αργότερα, στις 30 Μαρτίου.   «Ασφυξία» η αιτία θανάτου   Σύμφωνα με την ιατροδικαστική έκθεση που επικαλείται η εφημερίδα του Ρότσεστερ Democrat and Chronicle, ο θάνατος προήλθε από ανθρωποκτονία που προκλήθηκε από «επιπλοκές ασφυξίας σε συνθήκες σωματικού περιορισμού». Στις επιπλοκές αναφέρεται και το PCP, ένα ισχυρό παραισθησιογόνο φάρμακο.   Ο δικηγόρος της οικογένειας είπε ότι η υπόθεση δεν είχε δημοσιοποιηθεί νωρίτερα γιατί «πήρε μήνες» για να διατεθεί το υλικό της αστυνομίας. Σε ανακοίνωση, ο εισαγγελέας της Νέας Υόρκης έκανε λόγο για τραγωδία και ανέφερε ότι διεξάγεται έρευνα. Οι αστυνομικοί που εμπλέκονται δεν έχουν τεθεί σε διαθεσιμότητα.   Με πληροφορίες από BBC" " Νέο βίντεο- σοκ αστυνομικής βίας στις ΗΠΑ: Έβαλαν σακούλα στο κεφάλι συλληφθέντα που πέθανε" "2022-01-08 17:33:05.818805"
"Στη φυλακή οδηγείται μετά την απολογία του ο 35χρονος αστυνομικός που πυροβόλησε και σκότωσε την εν διαστάσει σύζυγό του και τη φίλη και συνάδελφό της έξω από το σούπερ μάρκετ όπου δούλευαν τα δύο θύματα στην Κηφισιά, την περασμένη Τετάρτη.   Ο αστυνομικός, που βαρύνεται με ανθρωποκτονία από πρόθεση κατά συρροή και παράνομη οπλοχρησία, σύμφωνα τους συνηγόρους του Απόστολο Λύτρα και Γιώργο Κριεμάδη, ζήτησε τη διενέργεια ψυχιατρικής πραγματογνωμοσύνης, επικαλούμενος ψυχολογικά προβλήματα. Δήλωσε επίσης στον ανακριτή μετανιωμένος για την πράξη του και ζήτησε συγγνώμη. Απολογούμενος, σύμφωνα με πληροφορίες, ο αστυνομικός επανέλαβε όσα είχε πει και στους συναδέλφους του που τον συνέλαβαν, περί έντονης φόρτισης που του είχε δημιουργήσει η στάση τής εν διαστάσει συζύγου του, που εμπόδιζε την επικοινωνία του με τα παιδιά τους, πέντε και οκτώ ετών.   Ισχυριζόμενος αρχικά πως δεν θυμάται τι ακριβώς έγινε το επίμαχο βράδυ, ο κατηγορούμενος φέρεται να είπε στον ανακριτή ότι πήγε στο σούπερ μάρκετ με σκοπό να συζητήσει με το θύμα για τα παιδιά τους, τα οποία έμαθε πως βρίσκονταν στη Θήβα, επομένως δεν θα τα έβλεπε την επόμενη ημέρα που ήταν προγραμματισμένο. Έτσι θόλωσε, όπως φέρεται να ισχυρίστηκε, καθώς ανέβηκαν οι τόνοι, με αποτέλεσμα να πυροβολήσει.   Για τη δολοφονία της φίλης τής εν διαστάσει συζύγου του ο κατηγορούμενος φέρεται να μην είχε συγκεκριμένη εξήγηση ενώπιον του ανακριτή, λέγοντας ότι δεν την ήξερε, αν και προανακριτικά φέρεται να ισχυρίστηκε πως είχε παρακολουθήσει την εν διαστάσει σύζυγό του, καθώς «την αγαπούσε ακόμη» και την είχε δει «να βγαίνει με τη συνάδελφό της και να ξεσαλώνουν».   Με πληροφορίες από ΑΠΕ-ΜΠΕ" " Κηφισιά: Στη φυλακή ο αστυνομικός για το διπλό φονικό σε σούπερ μάρκετ" "2022-01-08 17:33:05.818805"
"Την ώρα που συνεχίζεται το θρίλερ με την υπόθεση των 39 πτωμάτων που εντοπίστηκαν σε κοντέινερ φορτηγού στο Έσεξ της Αγγλίας, οι αρχές προχώρησαν το βράδυ της Παρασκευής σε μία ακόμη σύλληψη υπόπτου.   Συγκεκριμένα σύμφωνα με διεθνή μέσα, οι αστυνομικές αρχές της Μεγάλης Βρετανίας φέρονται να έχουν συλλάβει και τέταρτο άτομο. έναν 48χρονο άνδρα, για τα αδικήματα της διακίνηση ανθρώπων και της ανθρωποκτονίας. Η σύλληψη έγινε στο αεροδρόμιο Stansted του Λονδίνου και ο άνδρας είναι από τη Β. Ιρλανδία   Υπενθυμίζεται ότι νωρίτερα σήμερα οι αρχές του Έσσεξ συνέλαβαν δύο ακόμα άτομα που σχετίζονται με την υπόθεση. Πρόκειται για έναν άνδρα και μια γυναίκα, 38 ετών και οι δύο, που συνελήφθησαν με την υποψία συνωμοσίας για τη διακίνηση ανθρώπων και ανθρωποκτονία. Από την πρώτη μέρα της σοκαριστικής αποκάλυψης κρατείται ο οδηγός του φορτηγού, ο 25χρονος Μο Ρόμπινσον.      Οι εξελίξεις ωστόσο γύρω από την τραγική υπόθεση είναι καταιγιστικές, ενώ το γύρο του διαδικτύου κάνει η είδηση για το τελευταίο μήνυμα μιας 26χρονης Βιετναμέζας προς τους γονείς της. «Συγγνώμη μαμά. Το ταξίδι μου στο εξωτερικό δεν πέτυχε. Μαμά, σε αγαπώ τόσο πολύ! Πεθαίνω επειδή δεν μπορώ να αναπνεύσω...» ήταν το τελευταίο μήνυμα που έστειλε στις 10:28 ώρα Βρετανίας, μόλις τέσσερις ώρες προτού κληθεί το ασθενοφόρο. Έκτοτε η οικογένειά της δεν έχει καταφέρει να επικοινωνήσει μαζί της.   Οι νέες συλλήψεις έρχονται καθώς έχει αρχίσει η διαδικασία διεξαγωγής νεκροψιών στα θύματα. Οι σοροί των 11 ανθρώπων, που βρέθηκαν νεκροί στο φορτηγό, μεταφέρθηκαν, την Πέμπτη, με ασθενοφόρο από το λιμάνι του Τίλμπουρι σε νεκροτομείο και οι νεκροψίες επρόκειτο να ξεκινήσουν σήμερα. Αρχικά πιστεύονταν πως όλοι οι άνθρωποι που βρέθηκαν νεκροί ήταν κινεζικής καταγωγής, αλλά πλέον οι πληροφορίες δείχνουν πως υπήρχαν και Βιετναμέζοι μεταξύ των θυμάτων     Μιλώντας στο BBC, ο αδελφός της 26χρονης Pham Ngoc Tuan, είπε: «Η αδελφή μου αγνοείται από τις 23 Οκτωβρίου στο δρόμο από το Βιετνάμ προς το Ηνωμένο Βασίλειο και δεν μπορέσαμε να επικοινωνήσουμε μαζί της. Φοβούμαστε ότι ίσως ήταν στο κοντέινερ». Η οικογένεια φέρεται ακόμα να ανέφερε ότι κατέβαλε 30.000 λίρες για να φτάσει στη Βρετανία.   Σύμφωνα με το BBC,  συνολικά έξι οικογένειες φοβούνται ότι οι δικοί τους βρίσκονταν στο κοντέινερ, καθώς και ότι οι διακινητές έχουν επιστρέψει χρήματα σε κάποιες οικογένειες μετά την αποκάλυψη της τραγωδίας.      Τι διαμηνύει η Κίνα   Η αστυνομία βρήκε τα πτώματα 31 ανδρών και 8 γυναικών σε ένα φορτηγό ψυγείο στο Έσεξ, περίπου 30 χιλιόμετρα ανατολικά της βρετανικής πρωτεύουσας την περασμένη Τετάρτη και συνέλαβε τον οδηγό ως ύποπτο για ανθρωποκτονία. Εδώ και χρόνια, παράτυποι μετανάστες στοιβάζονται μέσα σε φορτηγά στην προσπάθειά τους να φτάσουν στη Βρετανία, συχνά από την ευρωπαϊκή ενδοχώρα. Το 2000, 58 Κινέζοι βρέθηκαν νεκροί μέσα σε ένα φορτηγό με τομάτες στο λιμάνι του Ντόβερ.   Στο μεταξύ, το κινεζικό υπουργείο Εξωτερικών ανακοίνωσε σήμερα πως η κινεζική κυβέρνηση ελπίζει ότι η Βρετανία θα μπορέσει να επιβεβαιώσει την ταυτότητα των 39 νεκρών το ταχύτερο δυνατόν και πως ζητεί από τη Βρετανία να «τιμωρήσει αυστηρά» αυτούς που ευθύνονται για τον θάνατό τους. Εφημερίδα που υποστηρίζεται από το κινεζικό κράτος έγραψε ότι η Βρετανία φέρει κάποια ευθύνη στην υπόθεση αυτή. Προς το παρόν η βρετανική αστυνομία δεν έχει καταφέρει να επαληθεύσει την εθνικότητα των νεκρών, δήλωσε επίσης η εκπρόσωπος του υπουργείου Χουά Τσουνγίνγκ σε ενημέρωση των δημοσιογράφων στο Πεκίνο.   Η διεθνής κοινότητα οφείλει να ενισχύσει τη συνεργασία της στον αγώνα κατά της παράτυπης μετανάστευσης και στις επικοινωνίες της και την ανταλλαγή πληροφοριών για να μην επαναληφθεί κάτι τέτοιο, σημείωσε η Χουά. Η κινεζική πρεσβεία στο Λονδίνο ανακοίνωσε ότι απέστειλε μια ομάδα στο Έσεξ όπου διεξάγονται οι έρευνες της βρετανικής αστυνομίας. Την ίδια ώρα η ευρείας κυκλοφορίας κινεζική ταμπλόιντ Global Times γράφει σήμερα σε κύριο άρθρο της πως «μια τόσο σοβαρή ανθρωπιστική καταστροφή συνέβη κάτω από τα μάτια των Βρετανών και των Ευρωπαίων».   «Είναι σαφές ότι η Βρετανία και αντίστοιχες ευρωπαϊκές χώρες δεν πληρούν την ευθύνη τους να προστατεύουν αυτούς τους ανθρώπους από έναν τέτοιο θάνατο», σημειώνει.« Ακόμη κι αν βρεθεί ότι τα θύματα αυτά βρίσκονταν λαθραία μέσα στη χώρα, ο θάνατός τους δεν είναι δικό τους λάθος», προσθέτει η εφημερίδα, η οποία εκδίδεται από την επίσημη εφημερίδα του κυβερνώντος Κομμουνιστικού Κόμματος, την Λαϊκή Ημερησία.      " " Έσεξ: Τέσσερις συλλήψεις για το φορτηγό του θανάτου με τα 39 πτώματα - Tα νέα στοιχεία για την υπόθεση" "2022-01-08 17:33:05.818805"
"Ελεύθερος αφέθηκε ο εβδομηντάχρονος που κατηγορείται για τον θάνατο συνομήλικού του, ύστερα από επεισόδιο που διαδραματίστηκε στο γήπεδο της Καλαμαριάς, στη διάρκεια του κυριακάτικου ποδοσφαιρικού αγώνα ανάμεσα στον τοπικό Απόλλωνα Πόντου και τα Χανιά.   Ο κατηγορούμενος -που εμφανίζεται σε βίντεο να απωθεί το θύμα με αποτέλεσμα αυτό να πέφτει στα σκαλοπάτια της κερκίδας κι από την πτώση να τραυματίζεται θανάσιμα- απολογήθηκε στην α' τακτική ανακρίτρια Θεσσαλονίκης, ύστερα από την ποινική δίωξη που ασκήθηκε εις βάρος του για ανθρωποκτονία με δόλο και βιαιοπραγία σε αθλητική εκδήλωση.     Όπως έγινε γνωστό, ο ίδιος ισχυρίστηκε ότι δεν υπήρξε πρόθεση να προκαλέσει τον θάνατο στον άτυχο άνδρα, τον οποίο φαίνεται πως γνώριζε εδώ και χρόνια. «Μαζί του πέθανα κι εγώ» φέρεται να ανέφερε συντετριμμένος στην απολογία του, τονίζοντας ότι είχε προηγηθεί καβγάς του θύματος με ομάδα τεσσάρων-πέντε φίλων του Απόλλωνα που βρίσκονταν στην ίδια κερκίδα. Σύμφωνα με όσα απολογήθηκε ο κατηγορούμενος, ο καβγάς αφορούσε τα τεκταινόμενα στην ομάδα του Απόλλωνα, του οποίου,όπως ανέφερε, υπήρξε παλιότερα μέλος του διοικητικού του συμβουλίου.     Με απόφαση της ανακρίτριας και της εισαγγελέως γνωμοδοτήσεων αποφασίστηκε τελικά να αφεθεί ελεύθερος, ενώ σύμφωνα με τον συνήγορο υπεράσπισης του 70χρονου, Χάρη Βεργούλη, δεν επιβλήθηκε κανένας περιοριστικός όρος στον κατηγορούμενο.Για την παραπομπή του σε δίκη θα αποφανθεί το αρμόδιο συμβούλιο, αφού ολοκληρωθεί η κύρια ανάκριση." " Ελεύθερος μετά την απολογία του ο 70χρονος που κατηγορείται για τον θάνατο άνδρα στο γήπεδο της Καλαμαριάς" "2022-01-08 17:33:05.818805"
"Ένας 67χρονος δολοφόνησε συγχωριανό του μετά από έντονη λογομαχία στις Ελευθερές του Δήμου Παγγαίου, δυτικά της Καβάλας.   Το περιστατικό σημειώθηκε όταν μετά από έντονη λογομαχία, ένας 67χρονος ημεδαπός, κάτοικος Ελευθερών, φέρεται να πυροβόλησε με κυνηγετικό όπλο έναν 55χρονο, επίσης ημεδαπό, τραυματίζοντάς τον θανάσιμα στο θώρακα. Μετά το θανάσιμο τραυματισμό του 55χρονου, ο 67χρονος φερόμενος ως δράστης τράπηκε σε φυγή. Μέλη της ομάδας Πρόληψης και Καταστολής Εγκλήματος του Τμήματος Ασφάλειας Καβάλας κινητοποιήθηκαν άμεσα και μετά από έρευνα βρήκαν και συνέλαβαν τον δράστη σε αγροτική περιοχή της τοπικής κοινότητας Ελευθερών.   Μετά από έρευνα στο χώρο του συμβάντος, αλλά και στο σπίτι του, βρήκαν και κατάσχεσαν ένα κυνηγετικό όπλο, 36 φυσίγγια κυνηγετικού όπλου και έναν κάλυκα. Σε βάρος του 67χρονου άντρα σχηματίστηκε δικογραφία για ανθρωποκτονία και παράβαση του νόμου περί όπλων.   Με πληροφορίες από ΑΠΕ-ΜΠΕ" " Καβάλα: 67χρονος δολοφόνησε συγχωριανό του μετά από λογομαχία" "2022-01-08 17:33:05.818805"
"Οργή προκάλεσε στην κοινή γνώμη στο Αίγιο, η απόφαση εισαγγελέα από το ναυτοδικείο Πειραιά, να αφεθεί ελεύθερος ο 28χρονος οδηγός που χθες παρέσυρε και σκότωσε μια γιαγιά και το εγγόνι της.   Σύμφωνα με όσα μετέδωσε ο ΣΚΑΙ, ο 28χρονος είναι στέλεχος των ενόπλων δυνάμεων ενώ οι πληροφορίες αναφέρουν πως χθες εγκατέλειψε στο δρόμο τα δύο θύματά του. Μάλιστα, ο 28χρονος για να γλιτώσει τη σύλληψη προσπάθησε να πηδήξει στη θάλασσα, κάτι που προκαλεί ακόμη περισσότερο την κοινή γνώμη.   Ωστόσο, ο εισαγγελέας από το ναυτοδικείο Πειραιά, έκρινε, σύμφωνα με όσα μετέδωσε ο ΣΚΑΪ, ότι ο άνθρωπος αυτός, μπορεί να αφεθεί ελεύθερος και χθες στις 12 το βράδυ ο 28χρονος αφέθηκε ελεύθερος. Κατά το ρεπορτάζ δόθηκε προφορική εντολή από τον εισαγγελέα. Το σκεπτικό της απόφασης αυτής δεν είναι γνωστό, αλλά αναφέρεται πως συντάχθηκε κατηγορία για ανθρωποκτονία εξ αμελείας σε πρώτη φάση.    " " Οργή για την απόφαση να αφεθεί ελεύθερος ο 28χρονος που σκότωσε γιαγιά και εγγόνο με το όχημά του" "2022-01-08 17:33:05.818805"
"Έπειτα από 11 ημέρες χωρίς καμία ανθρωποκτονία, το μεγαλύτερο διάστημα εδώ και σχεδόν τέσσερα χρόνια, τελικάς ένας άνθρωπος δολοφονήθηκε χθες στη Βαλτιμόρη των ΗΠΑ.   'Άγνωστος πυροβόλησε έναν 22χρονο και διακομίστηκε σε νοσοκομείο της Βαλτιμόρης όπου διαπιστώθηκε ο θάνατός του, μετέδωσαν τα τοπικά μέσα ενημέρωσης.   Ο φόνος του άνδρα αυτού σηματοδότησε το τέλος μιας περιόδου χωρίς ανθρωποκτονίες για την πόλη αυτή των ΗΠΑ.   Η πόλη αυτή των ΗΠΑ έχει ένα από τα υψηλότερα ποσοστά ανθρωποκτονιών στη χώρα, με 26 να έχουν καταγραφεί μόνο τον Ιανουάριο. Από το 2002 η Βαλτιμόρη έχει καταφέρει να πετύχει τρεις μόνο φορές να συμπληρώσει 10 ημέρες χωρίς καμία ανθρωποκτονία, δήλωσε η Σάκια Φένοϊ εκπρόσωπος της αστυνομίας στο BBC, με τελευταία φορά τον Μάρτιο του 2014.   Η πρωτοβουλία «Εκεχειρία στη Βαλτιμόρη» ξεκίνησε από την Έρικα Μπρίτζφορντ σε μια προσπάθεια να φέρει την ειρήνη στους δρόμους της πόλης. Η Βαλτιμόρη έχει ένα από τα υψηλότερα ποσοστά ανθρωποκτονιών ανάλογα με τον πληθυσμό της στις ΗΠΑ. Πέρυσι η πόλη κατέγραψε 55,8 φόνους ανά 100.000 κατοίκους, ενώ το 2016 το ποσοστό ήταν 51,4 φόνοι. Αντίστοιχα η Νέα Υόρκη καταγράφει 3,9 φόνους ανά 100.000 κατοίκους και το Σικάγο 28,07.   Το 2015, μια από τις χειρότερες χρονιές, 242 ανθρωποκτονίες στη Βαλτιμόρη δεν κατάφεραν να εξιχνιαστούν." " Ρεκόρ για τη Βαλτιμόρη: 11 μέρες χωρίς δολοφονία - Το σερί όμως «έσπασε» σήμερα" "2022-01-08 17:33:05.818805"
"Ο διαβόητος κακοποιός Κώστας Πάσσαρης, που κρατείται στη Ρουμανία, και κατηγορείται για ανθρωποκτονία, αρπαγές και ληστείες, αναμένεται να δικαστεί στις 2 Δεκεμβρίου σε δεύτερο βαθμό στο Μικτό Ορκωτό Εφετείο, στην Ελλάδα.   «Θέλω να είμαι παρών στη δίκη μου που θα γίνει τον Δεκέμβριο. Θέλω να επιστρέψω στην Ελλάδα. Να εκτίσω σε ελληνική φυλακή το υπόλοιπο της ποινής μου», δήλωσε ο ίδιος στον ΑΝΤ1 μιλώντας από τη φυλακή στη Ρουμανία.   Ο δικηγόρος του Κώστα Πάσσαρη, Ανδρέας Ταγαράκης, δήλωσε ότι σκοπεύει τις επόμενες ημέρες να αιτηθεί να κληθεί ο κατηγορούμενος, ώστε να παραστεί και ο ίδιος στο δευτεροβάθμιο δικαστήριο. Θα τεθούν υπόψη του δικαστηρίου κάποια στοιχεία, κάνοντας λόγο για άριστη διαγωγή του βαρυποινίτη στις φυλακές Ρουμανίας, πρόσθεσε ο δικηγόρος. Ωστόσο, την ίδια ώρα η αδελφή του Διονύση Αλεβιζόπουλου, του αστυνομικού που σκότωσε ο Πάσσαρης, ξέσπασε λέγοντας ότι θέλει να τελειώσει επιτέλους αυτή η υπόθεση και εξέφρασε τον φόβο της παραγραφής.   «Πέρασαν σχεδόν 20 χρόνια και δεν έχει τελειώσει αυτή η κατάσταση. Κάθε φορά που γίνονται αυτά τα γεγονότα, είναι σαν να συνέβη σήμερα. Θέλω να τελειώσει, να δικαστεί ο Πάσσαρης για την ψυχή του αδελφού μου. Να έρθει στην Ελλάδα να δικαστεί», δήλωσε στον ΑΝΤ1 η Γιώτα Αλεβιζοπούλου.    Σημειώνεται ότι ο Κώστας Πάσσαρης δηλώνει ότι έχει μετανιώσει για τα εγκλήματα που διέπραξε και ισχυρίζεται ότι έχει έρθει κοντά στον Θεό." " Κώστας Πάσσαρης: Θέλω να έρθω στην Ελλάδα για να δικαστώ" "2022-01-08 17:33:05.818805"
"Εξιχνιάστηκε από το Τμήμα Δίωξης Εγκλημάτων κατά Ζωής και Προσωπικής Ελευθερίας της Ασφάλειας Αττικής, η ανθρωποκτονία του 83χρονου πρώην Μητροπολίτη Νύσσης Ελευθέριου, ο οποίος βρέθηκε νεκρός σαν σήμερα πριν από τέσσερα χρόνια, στις 5-1-2012, εντός της οικίας του στον Άγιο Παντελεήμονα. Οι χώροι του διαμερίσματος παρουσίαζαν εικόνα επιλεκτικής έρευνας, γεγονός που αποδεικνύει ότι κίνητρο ήταν η ληστεία, ενώ δεν παρατηρήθηκαν ίχνη παραβίασης στην πόρτα εισόδου. Σύμφωνα με την ιατροδικαστική εξέταση ο θάνατός του επήλθε από απόφραξη των αναπνευστικών οδών με τεμάχιο υφάσματος που του είχαν βάλει οι δράστες στο στόμα. Όπως προέκυψε από την πολυετή έρευνα της Ασφάλειας Αττικής, δράστες είναι δύο υπήκοοι Αφγανιστάν ηλικίας 21 ετών και ένας 46χρονος υπήκοος Ιράν. Στο πλαίσιο των αναζητήσεων εξακριβώθηκε ότι ένας εκ των δραστών διέφυγε στο εξωτερικό, και συγκεκριμένα σε χώρα της Ευρώπης, ενώ και οι άλλοι δύο, μετά την ανθρωποκτονία, αναζητούσαν διαβατήρια και τρόπους διαφυγής στο εξωτερικό, αλλά δεν έχει διευκρινιστεί αν κατάφεραν να φύγουν τελικά. Η δικογραφία υποβλήθηκε στον Εισαγγελέα Πλημμελειοδικών Αθηνών, ο οποίος άσκησε ποινική δίωξη σε βάρος τους για ανθρωποκτονία από πρόθεση και εκδόθηκαν από τον ανακριτή εντάλματα σύλληψης. Παράλληλα, κινήθηκε η διαδικασία για την έκδοση και ευρωπαϊκών ενταλμάτων σύλληψης, προκειμένου να συλληφθεί ο ένας που έχει ταυτοποιηθεί και να προχωρήσουν οι αναζητήσεις για τους άλλους δύο." " Εξιχνιάστηκε η υπόθεση δολοφονίας του πρώην Μητροπολίτη Νύσσης" "2022-01-08 17:33:05.818805"
"Επεισόδια ξέσπασαν για δεύτερη νύχτα στα προάστια της Μινεάπολης, μετά τον θάνατο του 20χρονου Ντόντε Ράιτ από αστυνομικά πυρά.    Στο μεταξύ, η αστυνομία της περιοχής ανακοίνωσε ότι η αστυνομικός που τον πυροβόλησε με αποτέλεσμα να τον τραυματίσει θανάσιμα ήθελε να χρησιμοποιήσει το taser και όχι το όπλο της και έδωσε στη δημοσιότητα το βίντεο από το περιστατικό.    Χθες το βράδυ ισχυρές αστυνομικές δυνάμεις έκαναν χρήση χημικών και χειροβομβίδων κρότου- λάμψης, για να διαλύσουν τη συγκέντρωση εκατοντάδων ανθρώπων έξω από το αρχηγείο της αστυνομίας.       Αν και ο κυβερνήτης της Μινεσότα, Τιμ Γουάλτζ, επέβαλε νυχτερινή απαγόρευση κυκλοφορίας από τις 19:00, μεγάλο πλήθος βγήκε στους δρόμους για να διαμαρτυρηθεί. Υπήρξαν συγκρούσεις των αστυνομικών δυνάμεων με τους συγκεντρωμένους. Κάποιοι από τους μετέχοντες στη διαμαρτυρία «απάντησαν» στα χημικά της αστυνομίας με πυροτεχνήματα, ενώ φώναζαν το όνομα του Ντόντε Ράιτ.    Η κατάσταση στη Μινεάπολη ήταν ήδη τεταμένη πριν από αυτό το περιστατικό, καθώς είναι σε εξέλιξη η δίκη για τη δολοφονία του Τζορτζ Φλόιντ.          «Ατύχημα» ο πυροβολισμός    Αστυνομικοί σταμάτησαν τον Ντόντε Ράιτ για παραβίαση του κώδικα οδικής κυκλοφορίας το βράδυ της Κυριακής.    Την ώρα που ο ένας αστυνομικός πήγε να του βάλει χειροπέδες, ο 20χρονος απελευθερώθηκε και μπήκε ξανά στο αυτοκίνητό του. Εκείνη τη στιγμή πλησίαζε μία τρίτη αστυνομικός, η οποία ήταν και εκείνη που τον πυροβόλησε. Ο Ράιτ ήταν άοπλος, ενώ ο ιατροδικαστής χαρακτήρισε ανθρωποκτονία τον θάνατό του.     Ο αρχηγός της αστυνομίας του Brooklyn Center- το προάστιο στο οποίο συνέβη το περιστατικό- έκανε λόγο για «πυροβολισμό από ατύχημα» και έδωσε στη δημοσιότητα το βίντεο από τις κάμερες που φέρουν οι αστυνομικοί στις στολές τους.   Σε αυτό φαίνεται η αστυνομικός, η 26χρονη Κιμ Πότερ, να προειδοποιεί τον Ράιτ ότι θα χρησιμοποιήσει το taser. «Θα σε χτυπήσω με το taser», ακούγεται να λέει και επαναλαμβάνει άλλες τρεις φορές τη λέξη «taser», όμως στο χέρι της κρατά το όπλο της.    Στη συνέχεια ακούγεται πυροβολισμός και ο Ράιτ επιχειρεί να απομακρυνθεί με το αυτοκίνητο, ενώ η Πότερ λέει στους συναδέλφους της «Μόλις τον πυροβόλησα!».      Δίνοντας στη δημοσιότητα το βίντεο, ο αρχηγός της τοπικής αστυνομίας, Τιμ Γκάνον, υπογράμμισε πως η Κιμ Πότερ φώναξε «taser» πολλές φορές, όπως προβλέπεται από την εκπαίδευση, για να προειδοποιήσει τον ύποπτο και τους συναδέλφους της ότι θα το χρησιμοποιήσει.    «Είχε πρόθεση να χρησιμοποιήσει το taser, αλλά αντί για αυτό τον πυροβόλησε με μία σφαίρα», πρόσθεσε. «Από αυτά που είδα και από την αντίδρασή της, κρίνω ότι ήταν ένας ακούσιος πυροβολισμός που οδήγησε στον τραγικό θάνατο του Ντόντε Ράιτ», συμπλήρωσε ο Γκάνον.    Το απόγευμα της Δευτέρας τόσο ο Τζο Μπάιντεν όσο και η Καμάλα Χάρις ζήτησαν να καταλογιστούν ευθύνες για το τραγικό περιστατικό.    «Ο Ντόντε Ράιτ θα έπρεπε να είναι ακόμη ανάμεσά μας. Ενώ η έρευνα είναι σε εξέλιξη, το έθνος μας χρειάζεται δικαιοσύνη και επούλωση και η οικογένεια του Ντόντε πρέπει να μάθει γιατί το παιδί τους είναι νεκρό. Αξίζουν να τους δοθούν απαντήσεις», έγραψε η αντιπρόεδρος των ΗΠΑ στο Twitter.     Ο Μπάιντεν έκανε έκκληση για ηρεμία, μετά τη δημοσιοποίηση του βίντεο από το περιστατικό. «Ξέρουμε ότι είναι αληθινή η οργή, ο πόνος και το τραύμα της μαύρης κοινότητας», ανέφερε αλλά πρόσθεσε ότι αυτό «δεν δικαιολογεί τη βία και τις λεηλασίες».    Ο δήμαρχος του Brooklyn Center, Μάικ Έλιοτ, ζήτησε την απόλυση της αστυνομικού- η οποία έχει τεθεί σε διαθεσιμότητα- και χαρακτήρισε «βαθιά τραγικό» το περιστατικό. «Δεν μπορούμε να κάνουμε λάθη που οδηγούν στην απώλεια ζωών», υπογράμμισε.   Με πληροφορίες από Guardian   " " ΗΠΑ: Επεισόδια μετά τον θάνατο 20χρονου από αστυνομικά πυρά- «Η αστυνομικός ήθελε να χρησιμοποιήσει taser, όχι όπλο»" "2022-01-08 17:33:05.818805"
"Από λεπτό σε λεπτό, το δικαστήριο θα ανακοινώσει την απόφαση για τις ποινές που θα επιβάλει στους καταδικασθέντες για την υπόθεση της Χρυσής Αυγής.   Μετά την χθεσινή εισήγηση της Εισαγγελέως και τις αγορεύσεις των συνηγόρων υπεράσπισης το δικαστήριο έκανε διάσκεψη και αξιολόγησε κάθε πρόσωπο ώστε σήμερα να ανακοινώσει ποια θα είναι η τιμωρία που κρίνει ότι πρέπει να επιβληθεί για τα εγκλήματα που καταλογίζονται στους 57 ενόχους - με τους 7 για πλημμελήματα - της υπόθεσης.   Το επόμενο θέμα που θα εξεταστεί από το δικαστήριο, αυτό των συγχωνεύσεων, του καθορισμού δηλαδή της συνολικής εκτιτέας ποινής, αναμένεται να διαρκέσει πολλές ώρες. Έτσι παραμένει άγνωστο αν κατά την σημερινή διαδικασία θα κριθεί αν και ποιοι κατηγορούμενοι θα οδηγηθούν στην φυλακή.   Οι δικαστές δεν δεσμεύονται από την εισαγγελική πρόταση επί των ποινών και έτσι ενδέχεται να διαφοροποιηθούν, με βάση το πλαίσιο που προβλέπεται για κάθε πράξη. Η πρόταση της κ. Οικονόμου, στις περισσότερες περιπτώσεις, κινήθηκε όχι στο λεγόμενο ""ταβάνι"" των προβλεπόμενων ποινών αλλά σε ελαφρώς πιο «κάτω». Για παράδειγμα για την διευθυντική ομάδα δεν πρότεινε το ανώτατο προβλεπόμενο όριο των 15 ετών κάθειρξης αλλά τα 13 έτη.   Αντίστοιχα για τα μέλη της εγκληματικής οργάνωσης εισηγήθηκε τρία χρόνια λιγότερα από τα 10 που είναι το ανώτατο όριο και 1 χρόνο λιγότερο από τα 6 που προβλέπονται για όσους έχουν ελαφρυντικά. Αντίστοιχα ελαφρώς προς τα κάτω, σε σχέση με το ανώτατο όριο, ήταν και οι ποινές που ζήτησε και για την συνέργεια στην ανθρωποκτονία Φύσσα και για την απόπειρα ανθρωποκτονίας κατά Αιγύπτιου αλιεργάτη.   Συνολικά η πρόταση της Εισαγγελέως ανά υπόθεση είναι η εξής:   Για την υπόθεση Φύσσα πρότεινε ποινή ισόβιας κάθειρξης για τον Γιώργο Ρουπακιά, ποινές κάθειρξης 8 ετών για τους Ιωάννη Άγγο, Ιωάννη Καζαντζόγλου, Ελπιδοφόρο Καλαρίτη, Ιωάννη Κομιάνο, Κωνσταντίνο Κορκοβίλη, Αναστάσιο Μιχάλαρο, Γιώργο Πατέλη, Γιώργο Σκάλκο, Γιώργο Σταμπέλο, Λέοντα Τσαλίκη, Αθανάσιο και Νικόλαο Τσορβά. Στους Γεώργιο Δήμου και Αναστάσιο Αναδιώτη ζήτησε να επιβληθεί ποινή 6 ετών καθώς έχουν κερδίσει ελαφρυντικό.   Για την επίθεση στους αλιεργάτες ζήτησε ποινή κάθειρξης 7 ετών για τους Δημήτρη Αγριογιάννη, Μάρκο Ευγενικό, Θωμά Μαριά και Κωνσταντίνο Παπαδόπουλο (έχουν ελαφρυντικό) και 10 ετών για τον Αναστάσιο Πανταζή.   Για την επίθεση σε βάρος των αφισοκολλητών του ΠΑΜΕ που έχει μετατραπεί σε πλημμέλημα ζήτησε ποινή φυλάκισης 10 μηνών για κάθε πράξη ( δηλαδή επί τρία, όσα και τα θύματα ) επικίνδυνης σωματικής βλάβης φυλάκιση 10 μηνών για τους Κυριάκο Αντωνακόπουλο, Ιωάννη Καστρινό και Αναστάσιο Πανταζή. Ζήτησε επίσης ποινή φυλάκισης 6 μηνών για μία πράξη απλής σωματικής βλάβης για τον Αντώνιο Χατζηγάκη ο οποίος έχει ελαφρυντικό.   Για όλους τους προαναφερόμενους ζήτησε για την ένταξη σε εγκληματική οργάνωση ποινή κάθειρξης για 7 ετών για όσους δεν έχουν ελαφρυντικό και 5 ετών σε όσους έχουν.   Για την διεύθυνση εγκληματικής οργάνωσης η κ. Οικονόμου ζήτησε κάθειρξη 13 ετών για τους Νίκο Μιχαλολιάκο, Ηλία Κασιδιάρη, Ιωάννη Λαγό, Χρήστο Παππά, Ηλία Παναγιώταρο, Γιώργο Γερμενή και Αρτέμη Ματθαιόπουλο.   Για ένταξη στην εγκληματική οργάνωση ζήτησε κάθειρξη 7 ετών στους πρώην βουλευτές Γεώργιο Γρέγο, Ελένη Ζαρούλια, Πολύβιο Ζησιμόπουλο, Παναγιώτη Ηλιόπουλο, Νίκο Κούζηλο, Δημήτρη Κουκούτση , Κωνσταντίνο Μπαρμπαρούση.   Κάθειρξη 5 ετών εισηγήθηκε για τους Χρυσοβαλάντη Αλεξόπουλο, Μιχάλη-Αβράμη Αρβανίτη, Στάθη Μπούκουρα και Νίκο Μίχο (τους έχει αναγνωριστεί ελαφρυντικό).   Για 9 από τους υπόλοιπους καταδικασθέντες που έχουν μόνο ένταξη σε εγκληματική οργάνωση, μεταξύ των οποίων μία αστυνομικός, οι δύο δράστες της δολοφονίας Λουκμάν που έχουν καταδικαστεί σε 21 ετών κάθειρξη, δύο καταδικασθέντες για την επίθεση στον χώρο «Αντίπνοια», ο πυρηνάρχης Ιεράπετρας, ζήτησε κάθειρξη 7 ετών. Τέλος για έναν, που κρίθηκε αθώος για συνέργεια στην δολοφονία Φύσσα και έχει ελαφρυντικό ζήτησε 5 έτη.   Η Εισαγγελέας ζήτησε επιπλέον ποινές φυλάκισης και χρηματικές ποινές για όσους από τους καταδικασθέντες για εγκληματική οργάνωση είχαν και κατηγορίες για παράνομες κατοχές όπλων, κροτίδων και άλλα αδικήματα.   Για τους πέντε κατηγορούμενους που δικάστηκαν και κρίθηκαν ένοχοι μόνο για πλημμελήματα ζήτησε ποινές που ξεκινούν από 5 μήνες και φθάνουν τα 2 χρόνια." " Δίκη Χρυσής Αυγής: Σε λίγα λεπτά η απόφαση για τις ποινές" "2022-01-08 17:33:05.818805"
"Εκατομμύρια φέρεται να είχε αποσπάσει από πλήθος κόσμου, μεταξύ αυτών και ο Δημήτρης Κοντομηνάς, ο 47χρονος που παρίστανε τον γιατρό, με νέες αποκαλύψεις να έρχονται στο φως της δημοσιότητας.   Μιλώντας στο ραδιόφωνο του Alpha, ο δημοσιογράφος Δήμος Βερύκιος αποκάλυψε πως ο 47χρονος είχε καταφέρει να εξαπατήσει τον Δημήτρη Κοντομηνά, αποσπώντας του ένα τεράστιο ποσό ύψους 55 εκατ. ευρώ.   Σύμφωνα με τα όσα είπε ο δημοσιογράφος, ο 47χρονος φέρεται να είχε προσεγγίσει πριν από χρόνια τον επιχειρηματία, επιχειρώντας να του πουλήσει αρχεία πρώην στελέχους της ΕΥΠ που ήθελε η CIA, καθώς και προηγμένα δορυφορικά συστήματα από τις ΗΠΑ.   Σε βάρος του υποτιθέμενου γιατρού έχει ασκηθεί διωξη για ανθρωποκτονιά κατά συρροή, διακίνηση ναρκωτικών ουσιών, αντιποίηση ιατρικού λειτουργήματος και απάτη. Ο κατηγορούμενος ζήτησε και έλαβε προθεσμία να απολογηθεί στον ανακριτή τη Δευτέρα.   Μαρτυρία γονιού θύματος   Χθες, μιλώντας στο δελτίο ειδήσεων του Open, ο πατέρας του ενός εκ των δύο παιδιών περιέγραψε πώς ήρθαν σε επαφή με τον 47χρονο: «Μας τον είχαν συστήσει μέσω εκκλησίας. Από εκεί έγινε η γνωριμία. Η αλήθεια είναι ότι τον πιστέψαμε. Πρώτον συστήθηκε με τεράστιες σπουδές από την Αμερική, τη Νέα Υόρκη. Έχει και προφίλ στο Linkedin» ανέφερε.   «Μας είπε ότι ήταν στην κλινική που νοσηλεύθηκε ο Σουμάχερ μετά το ατύχημά του. Ακόμη ήταν με μεγάλες προσωπικότητες της χώρας που πήγαιναν εκεί για καλλωπισμό και για διάφορες θεραπείες. Δεν έψαχνα εναλλακτική θεραπεία. Είχαμε τους γιατρούς μας. Μας παρουσιάστηκε σαν γιατρός. Μας είπε ότι είναι γιατρός στο Παίδων και ότι έχει την ειδικότητα του παιδονευροχειρουργού, του παιδοογκολόγου, ο οποίος έχει ασχοληθεί με το θέμα. Μας είπε ακόμη ότι η θεραπεία είναι ένα βήμα πριν πάρει έγκριση από τον Παγκόσμιο Οργανισμό Φαρμάκων» είπε ακόμη.   Όπως ανέφερε ο πατέρας του ανήλικου θύματος, ο 47χρονος τους είπε πως το παιδί έπρεπε να αλλάξει την θεραπεία. «Άλλαξε τη θεραπεία. Εκεί που το παιδί έπαιρνε μία θεραπεία, μας είπε ότι είναι άχρηστη και θα παίρνει τη δική μου, με διάφορα σκευάσματα και σας υπόσχομαι πλήρη ίαση» πρόσθεσε ο πατέρας του θύματος. «Δεν ξέραμε τι χορηγούσε στο παιδί. Τα παρασκευάσματα ήταν στην Ελβετία. Από εκεί έρχονταν. Οι συναντήσεις μας γίνονταν σε μεγάλα διαγνωστικά κέντρα των Αθηνών. Μας έκλεινε ραντεβού για να κάνουμε μαγνητική. Τον ζητούσαν άλλοι γιατροί και όταν συζητούσαν με συναδέλφους τους έλεγαν ότι δεν υπάρχει άλλος σαν αυτόν».    " " Νέα αποκάλυψη για τον δήθεν γιατρό: «Απέσπασε 55 εκατ. ευρώ από τον Κοντομηνά»" "2022-01-08 17:33:05.818805"
"Η ανθρωποκτονία ενός 29χρονου Αλβανού, που διαπράχθηκε στις 21 Σεπτεμβρίου 2012, στο Περιστέρι, εξιχνιάστηκε από το Τμήμα Εγκλημάτων κατά Ζωής και Προσωπικής Ελευθερίας της Ασφάλειας Αττικής.   Ο 29χρονος είχε εντοπιστεί νεκρός στη θέση του οδηγού ΙΧ αυτοκινήτου, φέροντας τραύματα από πυροβόλο όπλο. Όπως διαπιστώθηκε από την αστυνομική έρευνα, το συγκεκριμένο αυτοκίνητο το πλησίασε μοτοσυκλέτα με δύο επιβάτες, ο συνεπιβάτης της οποίας πυροβόλησε εναντίον του θύματος.   Δράστες είναι ένας 38χρονος Αλβανός, που είναι έγκλειστος σε φυλακή, ο οδηγός της μοτοσυκλέτας, τα στοιχεία του οποίου παραμένουν άγνωστα, καθώς και μία 28χρονη Ελληνίδα, ως συνεργός.   Ο 29χρονος είχε έρθει στην Ελλάδα με σκοπό να συναντηθεί με γυναίκα που είχε γνωρίσει μέσω social media, ενώ την ημέρα του εγκλήματος είχε πάει σε ραντεβού, στο Περιστέρι.   Όπως προέκυψε από την αστυνομική έρευνα, το προαναφερόμενο προφίλ είχε δημιουργηθεί με ψευδή στοιχεία, από γυναίκα, ενώ τον χειρισμό του είχε αναλάβει ο 38χρονος δράστης. Παράλληλα, εξακριβώθηκε ότι η γυναίκα που επικοινωνούσε τόσο τηλεφωνικά, όσο και με γραπτά μηνύματα με το θύμα, προκειμένου να ορίσει το ραντεβού, ήταν η 28χρονη καθ' υπόδειξη του δράστη.   Σημειώνεται ότι ο 38χρονος έχει κατηγορηθεί και στο παρελθόν για σωρεία εγκληματικών πράξεων, μεταξύ των οποίων ανθρωποκτονία, δύο απόπειρες ανθρωποκτονίας, συμμετοχή σε εγκληματική οργάνωση, εκβίαση, κλοπές και παράβαση του νόμου περί όπλων.   Η δικογραφία που σχηματίστηκε υποβλήθηκε στον εισαγγελέα Πλημμελειοδικών Αθηνών και η υπόθεση παραπέμφθηκε σε κυρία ανάκριση." " Εξιχνιάστηκε η εν ψυχρώ δολοφονία ενός 29χρονου στο Περιστέρι" "2022-01-08 17:33:05.818805"
"Ολοκληρώθηκε το μεσημέρι της Δευτέρας η απολογία του 20χρονου από την Γεωργία που κατηγορείται για ανθρωποκτονία εξ αμελείας για τα δύο φοιτητές 19 και 20 ετών, που παρέσυρε με το αυτοκίνητό του στον δρόμο των Κουνουπιδιανών στο Ακρωτήρι Χανίων.   Μετά την απολογία του ο 20χρονος αφέθηκε ελεύθερος με περιοριστικούς όρους, μέχρι την εκδίκαση της υπόθεσης. Σύμφωνα με τον δικηγόρο του, η δικογραφία για το τραγικό θανατηφόρο τροχαίο δεν έχει ολοκληρωθεί, καθώς ο κατηγορούμενος βρίσκεται σε κατάσταση σοκ.   Ο ίδιος εκ μέρους του 20χρονου και της οικογένειάς του ζήτησε συγγνώμη εκφράζοντας την βαθύτατη όπως είπε θλίψη και οδύνη τους.   Υπενθυμίζεται πως παραπέμφθηκε στην Δικαιοσύνη κατηγορούμενος για ανθρωποκτονία από αμέλεια κατά συρροή, διατάραξη ειρήνης κοινωνιών και για παραβίαση του άρθρου 84 του ΚΟΚ, ενώ όπως προέκυψε δεν κατείχε την απαιτούμενη άδεια οδήγησης για την Ελλάδα παρά μόνο για την χώρα του.   Πηγή: Flashnews.gr" " Ελεύθερος ο 20χρονος που παρέσυρε και σκότωσε με το αυτοκίνητό του δύο φοιτητές στην Κρήτη" "2022-01-08 17:33:05.818805"
"Ένα κύκλωμα μαφίας που έδινε εντολές για στυγερά εγκλήματα, μέσα από τα κελιά των φυλακών Κορυδαλλού, εξάρθρωσε η ελληνική αστυνομία.    Σύμφωνα με την ΕΛ.ΑΣ. η σπείρα των κακοποιών αναλάμβανε συμβόλαια θανάτου, εκβιασμούς, ξέπλυμα χρήματος και πληθώρα άλλων υποθέσεων.   Στη συμμορία συμμετείχαν τουλάχιστον 13 άτομα (5 Έλληνες και 8 άτομα αλβανικής καταγωγής) σε βάρος των οποίων σχηματίστηκε δικογραφία κακουργηματικού χαρακτήρα για πληθώρα εγκληματικών ενεργειών.   Ανάμεσα στα εγκλήματα στα οποία φέρονται να εμπλέκονται είναι και οι πρόσφατες δολοφονίες στις φυλακές Κορυδαλλού, οι οποίες σχετίζονται με την υπόθεση Ζαφειρόπουλου.   Η αντιτρομοκρατική παρακολούθησε το τηλέφωνο του φερόμενου ως αρχηγού της εγκληματικής οργάνωσης, Κλοντιάν Λεκοτσάι, υπόδικου με την κατηγορία της ηθικής αυτουργίας για τον φόνο του δικηγόρου Μιχάλη Ζαφειρόπουλου.   Από τις τηλεφωνικές συνομιλίες προκύπτει σύνδεση της εγκληματικής ομάδας με την απόπειρα δολοφονίας σε βάρος του Γιώργου Αντωνόπουλου στην Πεντέλη, την ένοπλη επίθεση σε μπαρ στο Μικρολίμανο το 2014, τη δολοφονία του δικηγόρου Μιχάλη Ζαφειρόπουλου, απόπειρα εκβιασμού δικηγόρου στην Αθήνα και, τέλος, τη δολοφονία του Άρμπερ Μπάκο.   Υπ. Δικαιοσύνης: Τα εγκλήματα συνδέονται   «Η παραπομπή στη Δικαιοσύνη από την Ελληνική Αστυνομία κατηγορουμένων για συμμετοχή σε εγκληματική οργάνωση και για πληθώρα βαρύτατων αδικημάτων ρίχνει φως και στα σοβαρά συμβάντα που το τελευταίο διάστημα έλαβαν χώρα στις φυλακές Κορυδαλλού και συγκεκριμένα στην απόδραση δύο Αλβανών κρατουμένων, τη δολοφονία ενός Αλβανού κρατουμένου από συγκρατουμένους του και, τέλος, τον θάνατο ενός ακόμα Αλβανού κρατουμένου», σημειώνει το υπουργείο Δικαιοσύνης. «Φαίνεται, ειδικότερα, τα συμβάντα αυτά να συνδέονται μεταξύ τους καθώς διερευνώνται στο πλαίσιο οργανωμένης δράσης συγκεκριμένης εγκληματικής οργάνωσης, τόσο εντός όσο και εκτός των φυλακών και δεν συνιστούν σύμπτωμα δήθεν κατάρρευσης της σωφρονιστικής πολιτικής της κυβέρνησης. »Η πολιτική της κυβέρνησης στοχεύει προεχόντως στην ασφάλεια των κρατουμένων και των εργαζομένων στις φυλακές, στην ενίσχυση των δομών αλλά και στον εξανθρωπισμό των συνθηκών κράτησης, με όρους κράτους δικαίου. Η πολιτική αυτή συνεχίζεται», διαβεβαιώνει το υπουργείο.    Αναλυτικά η ανακοίνωση της ΕΛ.ΑΣ.   Από την Αντιτρομοκρατική Υπηρεσία (Δ.Α.Ε.Ε.Β.) σχηματίστηκε δικογραφία κακουργηματικού χαρακτήρα σε βάρος (13) ατόμων και συγκεκριμένα (5) ημεδαπών και (8) αλλοδαπών, οι οποίοι ενέχονται σε πληθώρα εγκληματικών ενεργειών.   Προηγήθηκε συστηματική αστυνομική έρευνα, από αρχές τρέχοντος έτους, κατά τη διάρκεια της οποίας διακριβώθηκε ότι τα ανωτέρω άτομα, δρώντας στο πλαίσιο αλλά και στα πρότυπα εγκληματικής οργάνωσης, ενέχονται σε αξιόποινες πράξεις, υπό τη διεύθυνση, καθοδήγηση και συντονισμό των ηγετικών στελεχών της οργάνωσης, έγκλειστων σε καταστήματα κράτησης.   Πιο αναλυτικά, εμπλέκονται: -στην απόπειρα ανθρωποκτονίας σε βάρος ημεδαπού, την 03-11-2014, έξω από την οικία του σε περιοχή της Αττικής,-στην ανθρωποκτονία ημεδαπού δικηγόρου, την 12-10-2017, εντός του δικηγορικού του γραφείου, στην Αθήνα Αττικής,-σε υπόθεση εκβίασης ημεδαπού δικηγόρου στην Αθήνα Αττικής, την 07 και 08-02-2019. Στη συγκεκριμένη υπόθεση ηγετικά στελέχη της εγκληματικής οργάνωσης έδωσαν εντολές σε τρία μέλη της οργάνωσης εκτός φυλακών, να αποσπάσουν από το δικηγόρο 3.000 ευρώ, κατόπιν εκβίασης με απειλές για τη ζωή του. Οι δράστες συνελήφθησαν επ' αυτοφώρω και η υπόθεση παραπέμφθηκε σε κύρια ανάκριση.-στην ανθρωποκτονία υπηκόου Αλβανίας στην Ε' Πτέρυγα του Καταστήματος Κράτησης Κορυδαλλού, την 14-01-2019.   Για τη συγκεκριμένη υπόθεση προέκυψε ότι ηγετικά στελέχη της εγκληματικής οργάνωσης τυγχάνουν ηθικοί αυτουργοί της ανθρωποκτονίας, ενώ ως φυσικοί αυτουργοί έχουν κατηγορηθεί δύο άλλα μέλη της ίδιας οργάνωσης,σε απόπειρα ανθρωποκτονίας κατά συρροή, σε βάρος θαμώνων καταστήματος υγειονομικού ενδιαφέροντος στον Πειραιά (Μικρολίμανο), την 22-11-2014, και στην απόδραση από το Κατάστημα Κράτησης Κορυδαλλού δύο υπηκόων Αλβανίας, την 01-01-2019. Όπως προέκυψε, ηγετικά στελέχη της εγκληματικής οργάνωσης γνώριζαν και κατόπιν εντολών τους σε μη έγκλειστα μέλη της οργάνωσης, διευκόλυναν, τις συνθήκες απόκρυψης των αλλοδαπών που απέδρασαν. Επιπλέον, στο πλαίσιο των ερευνών:  -προέκυψε ότι ηγετικό στέλεχος της εγκληματικής οργάνωσης, κατέβαλε προσπάθεια ώστε ο φερόμενος ως αιφνίδιος θάνατος έγκλειστου υπηκόου Αλβανίας, την 27-01-2019, στο Κατάστημα Κράτησης Κορυδαλλού, να αποδοθεί σε δηλητηρίαση, για να καταστήσει κατηγορούμενο συγκεκριμένο ημεδαπό πρόσωπο, επίσης έγκλειστο, με τον οποίο φέρεται να έχουν αντιδικία   -διαπιστώθηκαν στοιχεία που συνιστούν προπαρασκευαστικές πράξεις σχεδιασμού και προεργασίας παράνομων δραστηριοτήτων (εμπόριο και διακίνηση ναρκωτικών ουσιών, προστασία σε καταστήματα και λοιπές επιχειρήσεις κ.λπ.), καθώς και λοιπές ενέργειες (διακίνηση χρηματικών κεφαλαίων μέσω ιδρυμάτων πληρωμών, ενοικίαση οικιών, αγορά οχημάτων, έκδοση αδειών ικανότητας οδήγησης), προς εξυπηρέτηση των σκοπών της οργάνωσης, ενώ διακριβώθηκε ότι ηγετικά στελέχη της οργάνωσης, συνεννοούνται, κατευθύνουν και παρέχουν οδηγίες σε μάρτυρες εν εξελίξει ποινικών υποθέσεων, κάποιοι εκ των οποίων τυγχάνουν και μέλη της οργάνωσης, ώστε να ανασκευάσουν – μεταβάλλουν τις μαρτυρίες τους. Σημειώνεται ότι η δικογραφία που σχηματίστηκε περιλαμβάνει τα αδικήματα της συγκρότησης ή ένταξης σε εγκληματική οργάνωση, της ηθικής αυτουργίας από κοινού σε ανθρωποκτονία από πρόθεση, της εκβίασης από κοινού με σκοπό την προσπόριση, εκ μέρους των δραστών, στον εαυτό τους ή σε άλλον, παράνομου περιουσιακού οφέλους, με τη χρήση απειλών, ενωμένων με επικείμενο κίνδυνο σώματος ή ζωής, καθώς και της ηθικής αυτουργίας σε υπόθαλψη εγκληματία." " Στα χέρια της αντιτρομοκρατικής η μαφία των φυλακών Κορυδαλλού" "2022-01-08 17:33:05.818805"
"Ένας άνδρας, που κατηγορείται ότι δολοφόνησε την οικογένειά του στο πολυτελές σπίτι τους στο Celebration της Φλόριντα τον Ιανουάριο, φέρεται να χρησιμοποίησε έναν συνδυασμό από το φάρμακο Benadryl και απροσδιόριστη βία, όπως ανέφεραν οι αρχές.   Το γραφείο του σερίφη της περιφέρειας Osceola ισχυρίζεται ότι ο Anthony Todt, 44 ετών, ομολόγησε ότι σκότωσε τη σύζυγό του, Megan 42 ετών, και τα παιδιά τους Alek, 13, Tyler, 11 και την 4χρονη Zoey, μαζί με τον οικογενειακό τους σκύλο.   Σύμφωνα με την έκθεση του ιατροδικαστή που δημοσιεύθηκε την την Τρίτη, η επίσημη αιτία θανάτου για τα θύματα ήταν η «ανθρωποκτονική βία με απροσδιόριστα μέσα», μαζί με την «τοξικότητα στη διφαινυδραμίνη».   Η διφαινυδραμίνη είναι το φάρμακο πιο γνωστό ως Benadryl, το οποίο χορηγείται σε βαριές μορφές αλλεργίας. Τα θύματα είχαν επίσης πολλαπλές πληγές από μαχαίρι, σύμφωνα με την έκθεση.   Απροσδιόριστος είναι ο ακριβής χρόνος της δολοφονίας τους.Μέχρι τη στιγμή που βρέθηκαν τα πτώματά τους στις 13 Ιανουαρίου, είχαν ήδη αποσυντεθεί.   Ο σερίφης της κομητείας Osceola Russ Gibson δήλωσε στους δημοσιογράφους ότι ο δολοφόνος συνελήφθη «κάπου στα τέλη Δεκεμβρίου».      Ο Todt αντιμετωπίζει τέσσερις κατηγορίες για ανθρωποκτονία πρώτου βαθμού και μία για κακοποίηση ζώου.   Μετά τη δολοφονία της οικογένειας, ο σερίφης Gibson ανέφερε στους δημοσιογράφους ότι τα πτώματα εντοπίστηκαν από τις ομοσπονδιακές και τοπικές αρχές, που έφτασαν στο σημείο έπειτα από ένταλμα που είχε εκδοθεί κατά του φερόμενου δράστη για απάτη.   Σύμφωνα με τα ομοσπονδιακά έγγραφα ο Todt είχε χρέη και άσκησε απάτη κατά των υπηρεσιών υγείας και ασφάλειας.   Οι ισχυρισμοί περί απάτης εναντίον του Todt περιγράφονται σε μια ένορκη δήλωση που επικαλείται το People, και η οποία κατατέθηκε στο Επαρχιακό Δικαστήριο του Κονέκτικατ, όπου έζησε η οικογένεια προτού μετακομίσει στην κοινότητα της Φλόριντα.   Σύμφωνα με την ένορκη δήλωση, ο Todt φέρεται να διέθετε ένα σχέδιο εξαπάτησης ύψους 130.000 δολ. από λογαριασμούς που έστειλε στους ασφαλιστές, στους οποίους περιλαμβάνονται οι Medicaid, Cigna και Anthem Blue Cross Blue Shield.   Ο Todt όφειλε επίσης πάνω από 6.000 δολάρια σε ενοίκια, όπως αναφέρει η ένορκη δήλωση. Στις 22 Δεκεμβρίου, ο ιδιοκτήτης του σπιτιού της οικογένειας στο Reserve Place υπέβαλε ειδοποίηση έξωσης, που υποβλήθηκε την οικογένεια στις 26 Δεκεμβρίου.   Ο Todt έχει δηλώσει αθώος και κρατείται. Ο δικηγόρος του, που του όρισε το δικαστήριο, δεν σχολίασε σχετικά.   Με πληροφορίες του People " " ΗΠΑ: Πατέρας φέρεται να δολοφόνησε τη σύζυγο, τα τρία παιδιά τους και τον σκύλο τους με φάρμακο για βαριές αλλεργίες" "2022-01-08 17:33:05.818805"
"Ικανοποίηση και υπερηφάνεια για την απόφαση της δίκης της Χρυσής Αυγής, δηλώνει η πρώην εισαγγελέας του Αρείου Πάγου Ευτέρπη Κουτζαμάνη που «έδεσε» την πολύκροτη υπόθεση.   Μιλώντας στο ΣΚΑΪ, η κ. Κουτζαμάνη xαρακτήρισε την απόφαση ανταμοιβή όλων των συναδέλφων που επεξεργάστηκαν τη δικογραφία και συνέλεξαν το ογκωδέστατο υλικό. Είπε πως όλοι τους λειτούργησαν ευσυνείδητα, αμερόληπτα και αντικειμενικά.   «Αισθάνθηκα ικανοποίηση και υπερηφάνεια γιατί επιτέλεσα το καθήκον μου με ανεξαρτησία, αντικειμενικότητα, αμεροληψία κρίνοντας κατά συνείδηση και υπακούοντας στο νόμο, αισθάνομαι ικανοποίηση και υπερηφάνεια γι' αυτό» τόνισε μεταξύ άλλων.   Ξεκαθάρισε δε, ότι η απειλητική ενέργεια εναντίον της δεν την έκαμψε καθόλου, όπως δεν κάμφθηκαν και οι συνεργάτες της που επέδειξαν θάρρος.   «Αν δεν είχες θάρρος αυτή την υπόθεση δεν μπορούσες να τη φέρεις εις πέρας. Εμείς οι δικαστικοί οι εισαγγελείς όταν ορκιστούμε να επιτελέσουμε το καθήκον μας έχουμε αποδεχτεί και τον κίνδυνο» υπογράμμισε.   Σχολιάζοντας τον νέο ποινικό κώδικα ανέφερε πως «ορισμένα άρθρα του δεν έπρεπε να τροποποιηθούν ή να καταργηθούν. Ίσως θα έπρεπε η νομοπαρασκευαστική επιτροπή να το είχε προσέξει λίγο περισσότερο» τόνισε η κ. Κουτζαμάνη.   Πώς «έδεσε» η υπόθεση της Χρυσής Αυγής   Μετά από την ανθρωποκτονία με πρόθεση σε βάρος του Παύλου Φύσσα, και ύστερα από διαφορές άλλες εγκληματικές πράξεις που είχαν διαπράξει τα ηγετικά στελέχη, τα μέλη και οι οπαδοί της ΧΑ ο τότε υπουργός Δημοσίας Τάξης και Προστασίας του Πολίτη Νίκος Δένδιας διαβίβασε αναφορά σχετικά με διαβιβαστικά δικογραφιών για ποινικές περιπτώσεις, στις οποίες εμπλέκονται μέλη της ΧΑ.   «Ήταν μόλις 2 μήνες που είχα επιλεγεί στην εισαγγελία. Παράλληλα αναφερόταν στο συνοδευτικό έγγραφο ότι η δραστηριότητα εκτρέπεται των ορίων των μεμονωμένων περιστατικών προκαλεί το δημόσιο αίσθημα θέτει σε κίνδυνο τη δημοσιά τάξη και την εσωτερική ασφάλεια χώρας» θυμάται.   «Είχα πλήρη συνείδηση όταν έλαβα το έγγραφο της ευθύνης και των κίνδυνων που διέτρεχα. Τα πρόσωπα που θα ερευνούσαμε ήταν εκλεγμένοι βουλευτές επομένως υπήρχαν παρά πολλοί κίνδυνοι. Έπρεπε να γίνουν χειρουργικές κινήσεις, έπρεπε να ήμουν ακόμα πιο προσεκτική» ανέφερε. «Έπρεπε να σκεφτώ. Και οι εισαγγελείς σκέφτονται και αποφασίζουν μόνοι, σε αντίθεση με τους δικαστές. Έπρεπε να συγκεντρώσω όλες τις δικογραφίες, να τις μελετήσω προσωπικά για να έχω προσωπική άποψη για το εάν όντως πακετάρονται και ποιο έγκλημα πρόκειται να ερευνήσω διατάσσοντας προκαταρκτική εξέταση» ανέφερε.   Συνέχισε δε λέγοντας πως «Δόθηκε παραγγελία στους εισαγγελείς να δοθούν οι δικογραφίες το συντομότερο δυνατόν. Ήρθαν στα χέρια μου, μελέτησα ορισμένες από αυτές, και έκρινα ότι πρέπει να παραγγείλω προκαταρκτική για διερεύνηση του εγκλήματος της εγκληματικής οργάνωσης. Επέλεξα τον αντεισαγγελέα Χαράλαμπο Βουρλιώτη είχε σεμνότητα και θάρρος.   »Κάναμε τη δουλειά, δεν είχαμε επαφή με κανέναν, κλείσαμε τα αυτιά μας και στρωθήκαμε στην ερευνά με νηφαλιότητα. Κάθε βραδύ ήμουν στην εισαγγελία του ΑΠ και όλα τα αποδεικτικά τα συγκέντρωνε και μου τα έθετε υπόψιν ο κ. Βουρλιώτης.   »Μας έβρισκαν οι πρώτες πρωινές ώρες στην εισαγγελία βγαίναμε από την πίσω πόρτα για να μη μας βλέπουν. Σε μια εβδομάδα, 10 μέρες, τελείωσε η προκαταρκτική εξέταση, ο κ. Βουρλιώτης συνέταξε αναφορά σύμφωνα με την οποία προκύπτουν επαρκείς ενδείξεις για σύσταση εγκληματικής οργάνωσης, παραβάσεις νόμου περί όπλων και οπλοκατοχή.   »Αφότου διάβασα την αναφορά του συμφώνησα με την άποψή του, και έδωσα εντολή να προβεί στις νόμιμες ενέργειες διαβίβασε την παραγγελία στον εισαγγελέα Πρωτοδικών.   Στα αυτόφωρα, εξήγησε η κ. Κουτζαμάνη, και οι βουλευτές συλλαμβάνονται σύμφωνα με το άρθρο 62 του Συντάγματος, διατάχθηκε η σύλληψη των υπαιτίων.   Αφότου έγιναν αυτά, δεν ήθελα να ακούσω και να δω τίποτα στην τηλεόραση και το ραδιόφωνο ένιωθα ότι έκανα τη δουλειά μου».   Για την απόφαση του Τριμελούς Εφετείου Κακουργημάτων ότι η Χρυσή Αυγή είναι εγκληματική οργάνωση σχολίασε ότι οι δικαστές έκαναν τη δουλειά τους κρίνοντας σύμφωνα με τα στοιχεία όχι με τον κόσμο που βρισκόταν έξω από τη δικαστική αίθουσα.   Επισήμανε ότι και οι δυο υποθέσεις που χειρίστηκε της, 17 Νοέμβρη και της ΧΑ, ήταν δύσκολες, αλλά της ΧΑ ήταν ακόμα πιο δύσκολη γιατί είχε να κάνει με βουλευτές ενώ με της 17Ν με κοινούς εγκληματίες, τρομοκράτες.   Με πληροφορίες του ΣΚΑΪ" " Ευτέρπη Κουτζαμάνη: Πώς η εισαγγελέας του Αρείου Πάγου «έδεσε» την υπόθεση της Χρυσής Αυγής" "2022-01-08 17:33:05.818805"
"Σε τραγωδία κατέληξε μια επιχείρηση μυοκτονίας σε ένα κτίριο στην Τιμισοάρα στη Ρουμανία καθώς είχε ως αποτέλεσμα να χάσουν τη ζωή τους τρεις άνθρωποι, μεταξύ των ενοίκων, μια μητέρα και τα δυο της παιδιά.   Η τραγική είδηση έγινε γνωστή από τις ρουμανικές αρχές, οι οποίες αποδίδουν το δυστύχημα στην τοξικότητα που προϊόντος που χρησιμοποιήθηκε. Τα τρία θύματα, ένα νεογέννητο μίας εβδομάδας, ένα 3χρονο παιδί και η μητέρα των δύο παιδιών, πέθαναν μεταξύ Σαββάτου και Δευτέρας, μετά την επιχείρηση, μιας εταιρείας μυοκτονιών σε ένα κτίριο της πόλης.   Εκτός από τους νεκρούς, η μυοκτονία είχε ως αποτέλεσμα συνολικά, περίπου 40 ένοικοι να εισαχθούν στο νοσοκομείο κατά τη διάρκεια του Σαββατοκύριακου, σύμφωνα με νοσοκομειακές πηγές. Τρεις εξ αυτών παραμένουν υπό νοσηλεία σήμερα.   Η εισαγγελία της Τιμισοάρα ανακοίνωσε ότι ξεκίνησε έρευνα για ανθρωποκτονία από αμέλεια, πρόκληση σωματικών βλαβών και διακίνηση τοξικών ουσιών σε βάρος του ιδιοκτήτη της εταιρείας, ο οποίος συνελήφθη. «Υπάρχουν ενδείξεις σχετικά με τη χρήση ενός ποντικοφάρμακου που περιείχε φωσφορούχο αργίλιο, μια πολύ τοξική ουσία, που μπορεί να προκαλέσει θάνατο στην περίπτωση εισπνοής και η χρήση της οποίας απαιτεί ειδική άδεια», σύμφωνα με την εισαγγελία.   «Τεστ που διεξήχθησαν αποκάλυψαν την παρουσία φωσφιδίου, πιθανόν φωσφορούχου αργιλίου, άνω του ανώτατου επιτρεπτού ορίου, σε θανατηφόρο δόση» αποσαφήνισε ενώπιον δημοσιογράφων η Κριστίνα Πόπα, της Εθνικής Υγειονομικής και Κτηνιατρικής Αρχής ANSVSA.   Από την πλευρά του, ο δικηγόρος του ιδιοκτήτη της εταιρείας Καλίν Σταϊκουλέσκου, όπως μεταδίδει το πρακτορείο ειδήσεων Mediafax, δήλωσε ότι ο πελάτης του αγόρασε το προϊόν για τη μυοκτονία «χάρη σε μία επαφή», που δεν του έδωσε τιμολόγιο. «Ο πελάτης μου γνώριζε ότι ήταν δυνατό, όμως δεν γνώριζε ότι ήταν τοξικό ή θανατηφόρο για τον άνθρωπο».   Με πληροφορίες από ΑΠΕ-ΜΠΕ/ AFP" " Ρουμανία: Τραγωδία εξαιτίας μυοκτονίας - Πέθαναν δύο παιδιά και η μητέρα τους" "2022-01-08 17:33:05.818805"
"Οι αστυνομικές αρχές στο Μεσολόγγι προχώρησαν στη σύλληψη ενός 77χρονου για τον θάνατο του 19χρονου φαντάρου, που σκοτώθηκε σε τροχαίο στο Νεοχώρι Αιτωλοακαρνανίας.   Σύμφωνα με το sinidisi.gr, ο 19χρονος είχε πάρει άδεια για να πάει να ψηφίσει στην ιδιαίτερη πατρίδα του και το πρωί της Κυριακής των εκλογών, ενώ οδηγούσε μοτοποδήλατο, χτυπήθηκε από το αυτοκίνητο του ηλικιωμένου άνδρα με αποτέλεσμα να τραυματιστεί θανάσιμα.    Ειδικότερα, ο οδηγός έχασε τον έλεγχο του αυτοκινήτου του, όπως προκύπτει από την έρευνα της αστυνομίας, με αποτέλεσμα να χτυπήσει τον 19χρονο, που βρισκόταν πάνω στο δίκυκλό του. Το αποτέλεσμα ήταν ο νεαρός φαντάρος να καταλήξει σε ένα αυλάκι, όπου και έχασε την ζωή του.   Η Πυροσβεστική έφτασε στο σημείο του τροχαίου στις 09:30 το πρωί της Κυριακής, προκειμένου να ανασύρει τον 19χρονο από το χαντάκι, ωστόσο ήταν ήδη αργά καθώς ο νεαρός οπλίτης ανασύρθηκε τελικά νεκρός.    Ο 19χρονος διακομίσθηκε αρχικά Νοσοκομείο Μεσολογγίου και στη συνέχεια στο Πανεπιστημιακό Νοσοκομείο στο Ρίο για νεκροψία – νεκροτομή.   Ο 77χρονος οδηγός του αυτοκινήτου εντοπίστηκε τελικά από τις αρχές και συνελήφθη. Σε βάρος του σχηματίστηκε δικογραφία για ανθρωποκτονία από αμέλεια και οδηγήθηκε στον εισαγγελέα Πλημμελειοδικών Μεσολογγίου." " Αιτωλοακαρνανία: Συνελήφθη ηλικιωμένος για το θάνατο 19χρονου φαντάρου σε τροχαίο" "2022-01-08 17:33:05.818805"
"Ο Φώτης Ντούλος, ομογενής που κατηγορείται ότι δολοφόνησε τη σύζυγό του στις ΗΠΑ, αποπειράθηκε να αυτοκτονήσει σήμερα, ενώ ήταν προγραμματισμένο να παρουσιαστεί στο δικαστήριο.    Πριν λίγες ημέρες του είχαν απαγγελθεί κατηγορίες για την απαγωγή και τη δολοφονία της εν διαστάσει συζύγου του, Τζένιφερ Ντούλος, που είχε εξαφανιστεί μυστηριωδώς στις 24 Μαΐου του 2019, λίγες ώρες αφότου άφησε τα πέντε παιδιά τους στο σχολείο.   Όπως μεταδίδουν οι New York Times, o Ντούλος βρέθηκε ημιθανής στο γκαράζ του σπιτιού του, όπου φαίνεται πως επιχείρησε να αυτοκτονήσει με μονοξείδιο του άνθρακα. Ο 52χρονος μεταφέρθηκε εσπευσμένα στο νοσοκομείο έχοντας σφυγμό, όπου και νοσηλεύεται σε ιδιαίτερα κρίσιμη κατάσταση.    Την εξαφάνιση της Τζένιφερ Ντούλος ακολούθησαν αποκαλύψεις για επεισοδιακή, διετή νομική μάχη του ζευγαριού για διαζύγιο. Η αστυνομία άρχισε να ερευνά την υπόθεση όταν η Ντούλος έπαψε να εμφανίστηκε σε προγραμματισμένα ραντεβού στη Νέα Υόρκη, και φίλοι και συγγενείς παρατήρησαν πως δεν απαντούσε πλέον στα μηνύματα και στις αναπάντητες κλήσεις τους.    Όταν οι αστυνομικοί έκαναν έλεγχο στο σπίτι της στην Νιου Καναάν, μια πλούσια συνοικία περίπου 50 μίλια από τη Νέα Υόρκη, βρήκαν αίμα στο γκαράζ της ενώ το αυτοκίνητό της εντοπίστηκε εγκαταλελειμμένο σε απόσταση αρκετών χιλιομέτρων. Ο Φώτης Ντούλος γρήγορα μπήκε στο μικροσκόπιο των αρχών, όπως αποδεικνύουν δικαστικά έγγραφα. Μία βδομάδα μετά την έναρξη των ερευνών, η αστυνομία συνέλαβε τον Ντούλο και την τότε σύντροφό του, την 45χρονη Μισέλ Σ. Τροκόνις, με την κατηγορία της αλλοίωσης στοιχείων και παρεμπόδιση των αρχών.    Ωστόσο το μοναδικό αποδεικτικό στοιχείο που θα ήταν ατράνταχτο παραμένει άφαντο: το πτώμα της Τζένιφερ Ντούλος.  Παρ' όλα αυτά, οι αρχές κατάφεραν να συνθέσουν συμπληρωματικά στοιχεία της Σήμανσης, και να απαγγείλουν φέτος, 8 μήνες μετά την εξαφάνιση της Τζένιφερ Ντούλος, κατηγορίες για ανθρωποκτονία στον σύζυγό της. Μία ημέρα μετά τη σύλληψή του Ντούλου και της συντρόφου του, ένας άνδρας που είχε εργαστεί ως τεχνολογικός σύμβουλος του κατηγορούμενου, είχε καταθέσει στην αστυνομία πως ο Τροκόνις του ζήτησε να κάνει back up του κινητού και του υπολογιστή της σε εξωτερικό σκληρό δίσκο και στη συνέχεια, ο ίδιος διέγραψε εικόνες από το κινητό της. Κηλίδες αίματος στα σκουπίδια του γκαράζ της Ντούλος, και πληροφορίες για ιστορικό ενδοοικογενειακής βίας έπαιξαν επίσης καθοριστικό ρόλο στην στοιχειοθέτηση των κατηγοριών.     Ο συνήγορος του κ. Ντούλου, Νορμ Πάτις, δεν ήταν διαθέσιμος για κάποιο άμεσο σχόλιο.    Με πληροφορίες από New York Times" " ΗΠΑ: Ο Φώτης Ντούλος έκανε απόπειρα αυτοκτονίας - Κατηγορείται για τη δολοφονία της συζύγου του" "2022-01-08 17:33:05.818805"
"  Το ιταλικό ειδησεογραφικό πρακτορείο Αnsa μετέδωσε ότι σε βάρος δύο εκπροσώπων της εταιρίας ΑΝΕΚ και δυο μελών του πληρώματος, ασκήθηκε δίωξη με τις κατηγορίες πολλαπλής ανθρωποκτονίας εξ αμελείας και πρόκλησης ναυαγίου εξ αμελείας.   To ΑΠΕ-ΜΠΕ αναφέρει πως η προκαταρκτική εξέταση, που ζήτησε από το Κεντρικό Λιμεναρχείο Πειραιά η προϊσταμένη της εισαγγελίας Πειραιά για τα αίτια της τραγωδίας περιλαμβάνει σειρά πολλαπλών ενεργειών, που έχουν να κάνουν με το αξιόπλοο του Νοrman Atlantic και με το κατά πόσον τηρήθηκαν όλα τα προβλεπόμενα μέτρα ασφαλείας από πλευράς των ελληνικών αλλά και των ιταλικών Αρχών.   Το πλοίο οποίο βρίσκεται στο λιμάνι του Μπρίντιζι αναμένεται να επισκεφτεί ένας από τους, εισαγγελείς που ανέλαβαν την έρευνα για την αποκάλυψη των αιτίων του δυστυχήματος." " Ποινική Δίωξη στην ΑΝΕΚ για την ναυτική τραγωδία στο Νοrman Atlantic" "2022-01-08 17:33:05.818805"
"Στις εγκαταστάσεις της πυροσβεστικής στο Χαλάνδρι βρέθηκε χθες αιφνιδιαστικά κλιμάκιο της εισαγγελίας πρωτοδικών και της Δίωξης Ηλεκτρονικού Εγκλήματος που ερευνούν την τραγωδία της φονικής πυρκαγιάς στο Μάτι.    Απαντώντας σε ρεπορτάζ που κάνουν λόγο για έφοδο στο Ενιαίο Συντονιστικό Κέντρο Επιχειρήσεων του Πυροσβεστικού Σώματος στο Χαλάνδρι, ο εκπρόσωπος της Πυροσβεστικής Υπηρεσίας Αντιπύραρχος Βασίλειος Βαθρακογιάννης μίλησε στο LiFO.gr: «Εντάξει, όχι έφοδος. Υπήρξε μία επίσκεψη από την εισαγγελία πρωτοδικών στο Χαλάνδρι και μέχρι εκεί. Τώρα από εκεί και πέρα ποιοι ήταν οι λόγοι, τι ήθελαν να πάρουν οι άνθρωποι, τα γνωρίζει ο εισαγγελέας αυτά», δήλωσε ο κ. Βαθρακογιάννης.    Εσείς δεν γνωρίζετε αν έγινε κάποια κατάσχεση; «Όχι. Φανταστείτε όταν είχαμε τα γεγονότα του 2018 εγώ δεν υπηρετούσα καν εκεί, ήμουν εκτός Αθηνών».    Σύμφωνα πάντως με απολύτως επιβεβαιωμένες πληροφορίες, ο ανακριτής που χειρίζεται την υπόθεση της πολύνεκρης πυρκαγιάς στο Μάτι, είχε διατάξει εφόδους σε υπηρεσίες που ενεπλάκησαν στην επιχείρηση κατάσβεσης της πυρκαγιάς το απόγευμα και το βράδυ της 23ης Ιουλίου του 2018.    Σύμφωνα με το ΑΠΕ-ΜΠΕ, ο ίδιος ο ανακριτής μετέβη αιφνιδιαστικά στην Πυροσβεστική Υπηρεσία Χαλανδρίου και, κατόπιν εντολής του, δώδεκα αξιωματικοί της Διεύθυνσης Ηλεκτρονικού Εγκλήματος κατέσχεσαν το καταγραφικό μηχάνημα του Κέντρου Πολιτικής Προστασίας.   Ενδείξεις για σκόπιμη απόκρυψη στοιχείων   Σύμφωνα με πληροφορίες οι έφοδοι κρίθηκαν αναγκαίες κατόπιν καταγγελιών αλλά και ενδείξεων για περιπτώσεις σκόπιμης απόκρυψης στοιχείων από συγκεκριμένες υπηρεσίες. Οι αρχές υποπτεύονται πως με αυτόν τον τρόπο υπήρξε απόκρυψη της συνολικής εικόνας από τις δράσεις, τις ενέργειες και την επικοινωνία την μοιραία νύχτα.   Έρευνες και στο Μοσχάτο   Σύμφωνα με πληροφορίες, ταυτόχρονα με την έρευνα στο Χαλάνδρι πραγματοποιήθηκε και δεύτερη έφοδος αστυνομικών στις εγκαταστάσεις της Διεύθυνσης Πληροφορικής της Πυροσβεστικής στο Μοσχάτο. Οι αστυνομικοί φέρεται να πήραν στοιχεία για τα ψηφιακά στίγματα υπηρεσιακών οχημάτων που χρησιμοποιήθηκαν στις 23 Ιουλίου.    «Καθοριστικό ρόλο στην απόφαση του δικαστικού λειτουργού να μεταβεί ο ίδιος σε υπηρεσίες και να κατασχέσει υλικό, φαίνεται να διαδραμάτισε η κωλυσιεργία που επέδειξαν κάποιες υπηρεσίες στη διαβίβαση κρίσιμων στοιχείων που εξαρχής τους ζητήθηκαν», σχολιάζει χαρακτηριστικά το ΑΠΕ.    Κατηγορίες σε 20 κρατικούς λειτουργούς και στελέχη   Για την αντιμετώπιση της πυρκαγιάς στο Μάτι που στοίχισε τη ζωή σε 102 ανθρώπους και προκάλεσε των τραυματισμό δεκάδων και καταστροφή σπιτιών και δασική έκτασης έχουν απαγγελθεί κατηγορίες σε 20 κρατικούς λειτουργούς και στελέχη της Αυτοδιοίκησης, μετά την έρευνα των Εισαγγελέων Ηλία Ζαγοραίου, Νίκου Φυστόπουλου και Κώστα Σπυρόπουλου.    Μεταξύ των κρατικών λειτουργών είναι η περιφερειάρχης Αττικής Ρένα Δούρου, ο δήμαρχος Μαραθώνα Ηλίας Ψινάκης, ο δήμαρχος Ραφήνας Ευάγγελος Μπουρνούς, ο πρώην γενικός γραμματέας Πολιτικής Προστασίας Ιωάννης Καπάκης και στελέχη της Πολιτικής Προστασίας, της ΕΛ.ΑΣ και της Πυροσβεστικής αλλά και ο 65χρονος άνδρας που ευθύνεται για την έναρξη της φωτιάς στο Νταού Πεντέλης.   Τα αδικήματα αφορούν εμπρησμό από αμέλεια, ανθρωποκτονία από αμέλεια κατά συρροή και διά παραλείψεως και σωματικές βλάβες κατά συρροή, δια παραλείψεως και από αμέλεια από υπόχρεους και μη.  " " Έφοδοι του ανακριτή στην Πυροσβεστική για τη φωτιά στο Μάτι: Ενδείξεις απόκρυψης στοιχείων" "2022-01-08 17:33:05.818805"
"Με την ιδιότητα του κατηγορουμένου καλούνται σήμερα στον ανακριτή οι αστυνομικοί που έχουν καταγραφεί σε βίντεο να χτυπούν και να περνούν χειροπέδες στον αιμόφυρτο και ημιθανή Ζακ Κωστόπουλο έξω από το κοσμηματοπωλείο.   Οι αστυνομικοί θα δώσουν τη δική τους εκδοχή για όσα έγιναν έξω από το κοσμηματοπωλείο, αλλά αναμένεται να λάβουν προθεσμία.   Οι δικαστικές αρχές έχουν ταυτοποιήσει τους εμπλεκόμενους, ενώ η οικογένεια Κωστόπουλου, δια των συνηγόρων της, έχει καταθέσει αίτημα για μετατροπή της κατηγορίας από θανατηφόρα σωματική βλάβη, σε ανθρωποκτονία από πρόθεση, με ενδεχόμενο δόλο.   Το αίτημα της οικογένειας στηρίζεται στην ιατροδικαστική έκθεση, στο πόρισμα του τεχνικού συμβούλου της, αλλά και στο  βίντεο, στο οποίο καταγράφονται όσα έγιναν εκείνη την ημέρα." " Στον ανακριτή σήμερα οι αστυνομικοί που χτύπησαν τον Ζακ Κωστόπουλο" "2022-01-08 17:33:05.818805"
"Σε Μικτό Ορκωτό Δικαστήριο οδηγείται η υπόθεση της φερόμενης δολοφονίας του 59χρονου κτηνοτρόφου Δημήτρη Γραικού, το πτώμα του οποίου βρέθηκε θαμμένο σε χωράφι, κοντά σε κτηνοτροφική μονάδα στο Ανατολικό Θεσσαλονίκης, τον περασμένο Μάιο.    Στο εδώλιο του δικαστηρίου παραπέμπεται να δικαστεί, με βούλευμα του Συμβουλίου Πλημμελειοδικών Θεσσαλονίκης, ο 46χρονος έμπορος κρεάτων που που κατηγορείται για ανθρωποκτονία εκ προθέσεως και μετά την απολογία του είχε κριθεί προσωρινά κρατούμενος. Εκτός από τη βασική πράξη της ανθρωποκτονίας με πρόθεση, το δικαστικό συμβούλιο τον καταλογίζει τις κατηγορίες της περιύβρισης νεκρού και της κλοπής.   Η υπόθεση παρέμενε γρίφος επί δυόμισι χρόνια για τις διωκτικές αρχές. Ο άτυχος κτηνοτρόφος είχε εξαφανιστεί στις αρχές Νοεμβρίου 2016, όταν εθεάθη για τελευταία φορά στο σφαγείο της Χαλάστρας, απ' όπου φέρεται να αναχώρησε με το αγροτικό του αυτοκίνητο. Έκτοτε χάθηκαν τα ίχνη του, ενώ ακολούθησαν πολύμηνες έρευνες που εξελίχθηκαν άκαρπες. Η υπόθεση επρόκειτο να οδηγηθεί στο αρχείο με την ένδειξη αγνώστων δραστών, αλλά ο εισαγγελέας Εφετών Βασίλης Φλωρίδης δεν ενέκρινε την αρχειοθέτηση, ζητώντας να διενεργηθεί νέα έρευνα.   Το μυστήριο λύθηκε στα τέλη του περασμένου Μαιου όταν με τη συνδρομή επιστημόνων του Εργαστηρίου Εφαρμοσμένης Γεωφυσικής του ΑΠΘ που κατόπιν υπόδειξης των αστυνομικών της Ασφάλειας Θεσσαλονίκης «σάρωσαν» με ειδικά μηχανήματα την περιοχή γύρω από την κτηνοτροφική μονάδα, εντοπίζοντας αρχικά θαμμένο το αγροτικό αυτοκίνητο του 59χρονου και στη συνέχεια (σε άλλο σημείο) τη σορό του που έφερε κακώσεις από αλλεπάλληλα χτυπήματα.     Απολογούμενος σε ανακριτή ο 46χρονος κατηγορούμενος υποστήριξε ότι ο θάνατος του κτηνοτρόφου ήταν αποτέλεσμα ατυχήματος και επήλθε κατά τη διάρκεια μεταξύ τους συμπλοκής. Όπως φέρεται να απολογήθηκε, όταν διαπίστωσε το θάνατο του Γραικού πανικοβλήθηκε και αποφάσισε να θάψει το πτώμα του. ο ίδιος φαίνεται πως αρνήθηκε ότι είχε οικονομική διαφορά με το θύμα, αλλά επιβεβαίωσε ότι προηγήθηκε οικονομική συναλλαγή μεταξύ τους η οποία αφορούσε αγοροπωλησία ζώων.     Με πληροφορίες από ΑΠΕ-ΜΠΕ" " Δολοφονία Γραικού: Σε Μικτό Ορκωτό Δικαστήριο η υπόθεση του στυγερού εγκλήματος" "2022-01-08 17:33:05.818805"
"Η αστυνομία την Κρήτη προχώρησε σήμερα σε αίτημα προς τον εισαγγελέα για τη δημοσιοποίηση των στοιχείων του 27χρονου δράστη της δολοφονίας της Αμερικανίδας βιολόγου Σούζαν Ίτον.    Σύμφωνα με το cretapost, η αστυνομία θεωρεί ορθό να δοθούν στη δημοσιότητα  τα στοιχεία και η φωτογραφία του 27χρονου, καθώς υπάρχουν βάσιμες πληροφορίες για απόπειρες επιθέσεων σε βάρος και άλλων γυναικών με τη χρήση παρόμοιας μεθοδολογίας με τη δολοφονία της Ίτον.    Νωρίτερα, ο Alpha είχε μεταδώσει πως η αστυνομία ερευνά καταγγελίες από τρεις γυναίκες για επιθέσεις στην ίδια περιοχή. Στη μία περίπτωση, η γυναίκα από την Πολωνία που προχώρησε στην καταγγελία λέει πως αναγνώρισε το λευκό αυτοκίνητο του 27χρονου.    Υπενθυμίζεται ότι ο καθ'ομολογίαν δράστης έλαβε προθεσμία για να απολογηθεί την Παρασκευή. Ο 27χρονος, κατηγορείται για ανθρωποκτονία από πρόθεση, βιασμό και οπλοφορία.    " " Δολοφονία Σούζαν Ίτον: H αστυνομία ζητά τη δημοσιοποίηση των στοιχείων του δράστη - Τον υποπτεύεται και για άλλες επιθέσεις" "2022-01-08 17:33:05.818805"
"Συνελήφθησαν μια 24χρονη και ένας 20χρονος, πολίτες Αλβανίας, κατηγορούμενοι για την ανθρωποκτονία 24χρονου ομοεθνή τους, που διαπράχθηκε στις 28 Μαϊου 2017, στην περιοχή των Πατησίων.   Ο άντρας κατέληξε κατά τη διακομιδή του στο νοσοκομείο, ενώ σύμφωνα με την ιατροδικαστική έκθεση, ο θάνατός προήλθε από μαχαίρι.   Παράλληλα, αναζητούνται για την ανθρωποκτονία άλλοι δύο Αλβανοί, ηλικίας 19 και 23 ετών. Όπως προέκυψε από την έρευνα, η συλληφθείσα διατηρούσε σχέση με το θύμα, το οποίο, όπως ισχυρίζεται η κατηγορούμενη, την κακοποιούσε συστηματικά.   Για το λόγο αυτό, όπως είπε σε αστυνομικούς, ζήτησε από τους συγκατηγορουμένους της, να την βοηθήσουν να απαλλαγεί από τον 24χρονο, εκφοβίζοντάς τον.   Στη συνέχεια, τον οδήγησε στα Πατήσια, κοντά στην οικία του 19χρονου που αναζητείται, όπου οι δράστες του επιτέθηκαν και τον χτύπησαν με μαχαίρι, με αποτέλεσμα τον θανάσιμο τραυματισμό του. Σημειώνεται, ότι το μαχαίρι βρέθηκε και κατασχέθηκε μέσα σε υπόνομο. Οι συλληφθέντες, οδηγήθηκαν στον εισαγγελέα Πλημμελειοδικών Αθηνών και στη συνέχεια στον αρμόδιο ανακριτή.   πηγή: AΠΕ/ ΜΠΕ" " Μια 24χρονη πίσω από τη δολοφονία του νεαρού συντρόφου της στα Πατήσια" "2022-01-08 17:33:05.818805"
"Ελεύθεροι αφέθηκαν οι επτά συλληφθέντες για τον θάνατο εικονολήπτη Κώστα Θεοδωρακάκη στην Καλαμάτα, από σαΐτα, το βράδυ της Ανάστασης. Οι συλληφθέντες πήραν τριήμερη προθεσμία μέχρι την Παρασκευή όπου και θα δικαστούν.    Σύμφωνα με όσα έχουν γίνει γνωστά, οι επτά συλληφθέντες ανέφεραν πως η απόφαση για τη διεξαγωγή του εθίμου ήταν ομόφωνη απόφαση του Δήμου.   Υπενθυμίζεται ότι χθες, οι επτά συλληφθέντες οδηγήθηκαν στην Εισαγγελία Καλαμάτας, όπου τους απαγγέλθηκαν κατηγορίες.   Ανάμεσα στους συλληφθέντες είναι και ένας εντεταλμένος δημοτικός σύμβουλος.   Όπως έγινε γνωστό στον καπετάνιο του μπουλουκιού ασκήθηκε δίωξη για ανθρωποκτονία εξ αμελείας και για παράβαση του νόμου περί βεγγαλικών και όπλων.   Στους υπόλοιπους συλληφθέντες ασκήθηκε δίωξη για παράβαση του νόμου περί βεγγαλικών και όπλων.     " " Καλαμάτα: Ελεύθεροι οι συλληφθέντες για τον θάνατο του εικονολήπτη - Πότε θα απολογηθούν" "2022-01-08 17:33:05.818805"
"Τραγική κατάληξη είχε ο καβγάς ενός ζευγαριού στη Σκάλα Μεσσηνίας, όπου μια γυναίκα ξυλοκόπησε και έριξε καυτό νερό στον άντρα της με αποτέλεσμα να τον σκοτώσει.   Ο 73χρονος άνδρας που είχε υποστεί σοβαρά εγκαύματα και βαρύτατες κρανιοεγκεφαλικές κακώσεις από τα χέρια της 68χρονης συζύγου του πέθανε τελικά στο νοσοκομείο το πρωί της Δευτέρας.   Η υπόθεση εκτυλίχθηκε το μεσημέρι της Κυριακής, όταν για άγνωστο λόγο το ζευγάρι ηλικιωμένων ήρθε σε διαπληκτισμό, ο οποίος οδήγησε στον ξυλοδαρμό του άνδρα από τη γυναίκα με ξύλινο πλάστη ενώ στη συνέχεια του έριξε καυτό νερό.    Ο 73χρονος διακομίστηκε σε σοβαρή κατάσταση με ασθενοφόρο στο Νοσοκομείο Καλαμάτας αλλά τελικά υπέκυψε στα τραύματά του.   Η ανακοίνωση της ΕΛΑΣ:   Συνελήφθη, χθες το μεσημέρι, σε τοπική κοινότητα του Δήμου Οιχαλίας Μεσσηνίας, από αστυνομικούς του Αστυνομικού Τμήματος Οιχαλίας, 68χρονη ημεδαπή, κατηγορούμενη για ανθρωποκτονία σε βάρος 73χρονου ημεδαπού. Ειδικότερα, χθες το μεσημέρι, σε τοπική κοινότητα του Δήμου Οιχαλίας Μεσσηνίας, η 68χρονη, μετά από διαπληκτισμό που είχε με τον 73χρονο για μεταξύ τους οικογενειακές διαφορές, του έριξε καυτό νερό σε μέρη του σώματος του, προκαλώντας του εγκαύματα και εν συνεχεία τον χτύπησε με ξύλινο αντικείμενο, το οποίο βρέθηκε και κατασχέθηκε. Ο 73χρονος μεταφέρθηκε στο Γενικό Νοσοκομείο Καλαμάτας, όπου σήμερα και πρώτες πρωινές ώρες εξέπνευσε. Η συλληφθείσα θα οδηγηθεί στον κ. Εισαγγελέα Πρωτοδικών Καλαμάτας, ενώ η αστυνομική έρευνα και το προανακριτικό έργο διενεργούνται από το Αστυνομικό Τμήμα Οιχαλίας.   Με πληροφορίες από εφημερίδα Θάρρος" " Έγκλημα στη Μεσσηνία: Σκότωσε τον άντρα της με καυτό νερό και χτυπώντας τον με πλάστη" "2022-01-08 17:33:05.818805"
"Αποζημίωση ύψους 1.500.000 ευρώ ζητά η μητέρα του Μάριου Παπαγεωργίου από τον άνθρωπο που καταδικάστηκε ως εγκέφαλος της απαγωγής του παιδιού της, τη σύζυγο του και έναν ακόμα κατηγορούμενο.   Επτά χρόνια μετά την εξαφάνιση του γιου της, η μητέρα αποφάσισε να προσφύγει στα αστικά δικαστήρια. Οι άνθρωποι που καταδικάστηκαν σε πρώτο βαθμό αρνούνται τις κατηγορίες και δεν αποκαλύπτουν που έχουν θάψει το πτώμα του Μάριου Παπαγεωργίου.    Αυτές τις μέρες βρίσκεται σε εξέλιξη η δίκη στον δεύτερο βαθμό.    Μιλώντας στην Espresso, ο δικηγόρος της Βαρβάρας Θεοδωράκη, Νίκος Ρουσσόπουλος τόνισε ότι τα χρήματα που διεκδικεί η μητέρα του Μάριου Παπαγεωργίου θα διατεθούν στο σύνολο τους σε φιλανθρωπικά ιδρύματα που έχουν ως έργο τη φροντίδα των παιδιών.   Πρωτόδικα ο 76χρονος φερόμενος ως ιθύνων νους του εγκλήματος έχει καταδικαστεί σε ποινή ισόβιας κάθειρξης και 23 ετών, με τους δικαστές να τον κρίνουν ομόφωνα ένοχο για την ανθρωποκτονία του Μάριου, καθώς και για σύσταση συμμορίας για διάπραξη κακουργήματος, αρπαγή κατά συναυτουργία και απόπειρα εκβίασης.   Στη σύζυγό του επιβλήθηκε ποινή κάθειρξης 18 ετών.  " " Υπόθεση Μάριου Παπαγεωργίου: Αποζημίωση μαμούθ ζητά η μητέρα του από τους απαγωγείς" "2022-01-08 17:33:05.818805"
"Στα χέρια της αστυνομίας βρίσκεται και ο τέταρτος κατηγορούμενος για τη δολοφονία του 45χρονου ιδιοκτήτη ψητοπωλείου στη Θεσσαλονίκη.   Συνοδευόμενος από τον συνήγορό του, ο 37χρονος μετέβη το μεσημέρι στο Αστυνομικό Μέγαρο Θεσσαλονίκης, όπου παραδόθηκε οικειοθελώς. Εκτελώντας το σχετικό ένταλμα που εξέδωσε προηγουμένως η ανακρίτρια, αστυνομικοί του τμήματος εγκλημάτων κατά ζωής της Ασφάλειας Θεσσαλονίκης τον συνέλαβαν.   Ήδη, τα τρία αδέλφια του, που κατηγορούνται για την ίδια υπόθεση (ηλικίας 32, 17 και 20 ετών) συνελήφθησαν και οδηγήθηκαν χθες στην εισαγγελέα πλημμελειοδικών. Εις βάρος όλων ασκήθηκε ποινική δίωξη για ανθρωποκτονία εκ προθέσεως από κοινού. Επιπλέον, ο 20χρονος, ο οποίος -κατά τη δικογραφία- φέρεται να τραυμάτισε θανάσιμα με μαχαίρι τον άτυχο επιχειρηματία κατηγορείται για παράνομη οπλοφορία και οπλοχρησία.   Όλοι τους παραπέμφθηκαν να απολογηθούν στην 4η τακτική ανακρίτρια Θεσσαλονίκης και πήραν προθεσμία για αύριο, ενώ παραμένουν υπό κράτηση.   Από την αστυνομική έρευνα προκύπτει ότι ο 32χρονος εργαζόταν ως ντελιβεράς στο ψητοπωλείο, απ' όπου, όμως, φαίνεται να απολύθηκε, όταν τις τελευταίες μέρες δεν εμφανίστηκε στη δουλειά του, επικαλούμενος ατύχημα που υπέστη. Υπό τις συνθήκες αυτές και καθώς μεσολάβησαν εκατέρωθεν μηνύματα μέσω κινητού που -σύμφωνα με τα διωκτικά έγγραφα- ήταν σε έντονο ύψος, ο 32χρονος απολυθείς μετέβη, συνοδεία των αδελφών του, στο ψητοπωλείο για να ζητήσει το λόγο από το πρώην αφεντικό του.   Σύμφωνα με όσα ανακοίνωσε η αστυνομία, οι τέσσερις δράστες κατηγορούνται ότι «επιτέθηκαν συντονισμένα με χρήση βίας» στο θύμα τους, ενώ ο 20χρονος φέρεται να τον τραυμάτισε θανάσιμα με μαχαίρι στον θώρακα και την κοιλιά.   Όπως προκύπτει από την ιατροδικαστική εξέταση, το πόρισμα της οποίας αναμένεται να διαβιβαστεί στην ανακρίτρια, ο άτυχος πατέρας δύο παιδιών έφερε αλλεπάλληλες επιφανειακές μαχαιριές σε όλο του το σώμα, ενώ ο θάνατός του φέρεται να προήλθε από τρώση του μυοκαρδίου με νύσσον και τέμνον όργανο.    Με πληροφορίες από ΑΠΕ/ΜΠΕ" " Θεσσαλονίκη: Παραδόθηκε ο τέταρτος κατηγορούμενος για τη δολοφονία του ιδιοκτήτη ψητοπωλείου" "2022-01-08 17:33:05.818805"
"Μειωμένες ποινές επέβαλε το Μικτό Ορκωτό Εφετείο Χανίων, για τον θάνατο του 25χρονου Γιώργου Γυπαράκη από μπαλωθιές το Πάσχα του 2014.   Συγκεκριμένα, ανατράπηκε πρωτόδικη απόφαση, με την οποία είχε καταδικαστεί σε ισόβια ο 44χρονος κατηγορούμενος, καθώς το δικαστήριο απέδωσε τον θάνατο σε αμέλεια και όχι ενδεχόμενο δόλο.    Το εφετείο επέβαλε στον 44χρονο ποινή φυλάκισης πέντε ετών και έντεκα μηνών, κρίνοντας τον ένοχο για ανθρωποκτονία από αμέλεια. Η ποινή είναι μετατρέψιμη προς 5 ευρώ την ημέρα. Σε πρώτο βαθμό, ο 44χρονος είχε κριθεί ένοχος για ανθρωποκτονία με ενδεχόμενο δόλο σε βάρος του Γιώργου Γυπαράκη, αλλά και για απόπειρα ανθρωποκτονίας σε βάρος ενός 27χρονου, ο οποίος ήταν ο κάτοχος του όπλου. Κατηγορούμενος στην υπόθεση είναι και ο 27χρονος, ο οποίος μάλιστα είχε τραυματιστεί και αυτός σοβαρά χάνοντας την όρασή του από το ένα μάτι, από τους άσκοπους πυροβολισμούς. Ο 27χρονος κρίθηκε ένοχος για παράνομη οπλοκατοχή, οπλοχρησία και κατοχή πυρομαχικών και του επιβλήθηκε ποινή φυλάκισης 2,5 ετών με αναστολή. Πρωτόδικα του είχε επιβληθεί ποινή φυλάκισης έντεκα ετών. Σημειώνεται πως κατά την εκδίκαση της υπόθεσης στο Εφετείο, ο 27χρονος δήλωσε ότι δεν επιθυμεί τη δίωξη κατά του 44χρονου, με τον οποίο έχει συγγενική σχέση.   Νωρίτερα, και οι δύο κατηγορούμενοι ζήτησαν συγνώμη από την οικογένεια του Γιώργου Γυπαράκη.   Στην αγόρευση του ο εισαγγελέας της έδρας του Εφετείου μίλησε για αμέλεια και όχι ενδεχόμενο δόλο από την πλευρά του 44χρονου, ωστόσο ήταν καταπέλτης μιλώντας για το φαινόμενο των άσκοπων πυροβολισμών και της παράνομης οπλοφορίας και οπλοχρησίας που έχουν κοστίσει πολλές ανθρώπινες ζωές.   Σύμφωνα με το zarpanews.gr, η απόφαση έγινε δεκτή με ύβρεις και κατάρες από την μητέρα του θύματος προς τους δύο κατηγορούμενους. Υπενθυμίζεται πως το περιστατικό είχε σημειωθεί κατά τη διάρκεια συνάντησης σε αυλή σπιτιού, την Κυριακή του Πάσχα 2014 στο χωριό Ασή Γωνιά της Κρήτης. Όπως αναφέρει το cretalive.gr, κάποια στιγμή ο 44χρονος άρχισε άρχισε να πυροβολεί στον αέρα. Δεν αποκλείεται, όμως, το όπλο να έπαθε εμπλοκή και την ώρα που ο 40χρονος το κατέβαζε, τελικά αυτό να «ξεμπλόκαρε», με αποτέλεσμα τέσσερις σφαίρες να πετύχουν τον 25χρονο και μία να πετύχει τον 27χρονο στο δεξί μάτι.   Με πληροφορίες από zarpanews, cretalive, ΑΠΕ-ΜΠΕ  " " Ανατροπή στη δίκη για τον θάνατο του 25χρονου Γιώργου Γυπαράκη από μπαλωθιές - Μειώθηκαν οι ποινές" "2022-01-08 17:33:05.818805"
"Σε δίκη παραπέμπονται οι κατηγορούμενοι για την δολοφονία της Ελένης Τοπαλούδη, δέκα μήνες μετά την πολύκροτη υπόθεση δολοφονίας της 21χρονης φοιτήτριας στη Ρόδο.   Ο 19χρονος και ο 21χρονος κατηγορούνται για ανθρωποκτονία από πρόθεση σε ήρεμη ψυχική κατάσταση κατά συναυτουργία, αλλά και για το βιασμό της άτυχης φοιτήτριας, με το βούλευμα του Συμβουλίου Πλημμελειοδικών Ρόδου να είναι καταπέλτης.   «Οι κατηγορούμενοι, αποδεχόμενοι πλήρως ο ένας τη συμπεριφορά του άλλου και επιδιώκοντας να εξοντώσουν την παθούσα, κατάφεραν αλλεπάλληλα πλήγματα με γροθιές και σίδερο σιδερώματος στην κεφαλή αυτής, προκαλώντας της έντονη αιμορραγική διήθηση ενώ επιπλέον επιχείρησαν να την θανατώσουν και δια στραγγαλισμού», αναφέρεται χαρακτηριστικά.   Σύμφωνα με πληροφορίες, η δικογραφία για την υπόθεση έχει εμπλουτιστεί με σημαντικά στοιχεία που προέκυψαν από την άρση απορρήτου των κινητών τηλεφώνων των δύο κατηγορουμένων αλλά και το άνοιγμα των ηλεκτρονικών τους υπολογιστών.   Την ίδια στιγμή, ο πατέρας της Ελένης Τοπαλούδη κάνει λόγο για βοήθεια των κατηγορουμένων από το συγγενικό τους περιβάλλον και ζητεί να καθίσουν στο εδώλιο και οι γονείς τους.     Με πληροφορίες από ΕΡΤ και ΑΝΤ1" " Καταπέλτης το βούλευμα για την υπόθεση Τοπαλούδη - Νέα καταγγελία από τον πατέρα της" "2022-01-08 17:33:05.818805"
"Οι τρεις άνδρες που είχαν συλληφθεί για τον θάνατο του 25χρονου φοιτητή στον Λόφο του Φιλοπάππου, βαρύνονται με ακόμη τρεις ληστείες.   Όπως ανακοίνωσε η αστυνομία, από τη συνεχιζόμενη έρευνα της Υποδιεύθυνσης Ασφάλειας Αθηνών σε συνεργασία με το Τμήμα Εγκλημάτων κατά Ζωής και Προσωπικής Ελευθερίας της Διεύθυνσης Ασφάλειας Αττικής, προέκυψε ότι οι τρεις αλλοδαποί δράστες διέπραξαν επιπλέον τρεις ληστείες.   Υπενθυμίζεται πως στα τέλη Αυγούστου είχε γίνει γνωστό πως οι δύο Πακιστανοί, ηλικίας 17 και 28 ετών, καθώς και ο 25χρονος Ιρακινός, εμπλέκονται σε 10 ακόμη υποθέσεις ληστειών στην ευρύτερη περιοχή της Ακρόπολης.   Σε βάρος τους έχει ασκηθεί ποινική δίωξη σε βαθμό κακουργήματος για ανθρωποκτονία από πρόθεση, ληστεία κατά συρροή, παράνομη οπλοφορία και σύσταση συμμορίας   Η έρευνα της αστυνομίας συνεχίζεται για την ταυτοποίηση και άλλων περιπτώσεων.  " " Έγκλημα στου Φιλοπάππου: Άλλες τρεις ληστείες είχαν διαπράξει οι δράστες" "2022-01-08 17:33:05.818805"
"Ένας πρώην αστυνομικός σκότωσε δύο ανθρώπους σε δικαστήριο στην Ταϊλάνδη προτού πέσει νεκρός από τα πυρά της αστυνομίας.   Ο άνδρας άνοιξε πυρ κατά δύο εναγόντων και των δικηγόρων τους, οι οποίοι τον κατηγόρησαν ότι εξαπολύει ψευδείς κατηγορίες εναντίον τους και ότι αυτά που κατέθεσε ήταν ψεύδη, ανακοίνωσε η αστυνομία.   Το περιστατικό σημειώθηκε σε δικαστήριο της επαρχίας Τσανταμπούρι, ανατολικά της Μπανγκόκ. Από τα πυρά του πρώην αστυνομικού έχασαν τη ζωή τους ένας από τους ενάγοντες και ένας από τους δικηγόρους, σύμφωνα με εκπρόσωπο του δικαστηρίου.    Ο πρώην αστυνομικός, ο οποίος κατονομάστηκε ως Ταρίν Τσανταραθίπ, και αυτοί που είχαν προσφύγει εναντίον του βρίσκονταν σε δικαστική διαμάχη εδώ και χρόνια για διάφορες υποθέσεις, μεταξύ των οποίων μια αγωγή για κάποια έκταση γης και ποινικές υποθέσεις, δήλωσε ο εκπρόσωπος του δικαστηρίου Σουρίγια Χονγκουιλάι. «Όταν ο δικαστής βγήκε από την αίθουσα του δικαστηρίου, ο εναγόμενος έκανε το μη αναμενόμενο», πρόσθεσε ο Σουρίγια.   Τον Οκτώβριο δικαστής στη νότια Ταϊλάνδη αυτοπυροβολήθηκε στο στήθος μέσα στο δικαστήριο, αφού προηγουμένως είχε αθωώσει πέντε μουσουλμάνους, που ήταν ύποπτοι για ανθρωποκτονία, επικρίνοντας το σύστημα απονομής της δικαιοσύνης στη χώρα του.   Με πληροφορίες από ΑΠΕ-ΜΠΕ / Reuters" " Ταϊλάνδη: Τρεις νεκροί σε δικαστήριο - Πρώην αστυνομικός που κατηγορούνταν άρχισε να πυροβολεί" "2022-01-08 17:33:05.818805"
"Δεκάδες πολίτες της Ρόδου βρέθηκαν σήμερα το απόγευμα στον χώρο όπου βρέθηκε το πτώμα της άτυχης φοιτήτριας Ελένης Τοπαλούδη. που δολοφονήθηκε στο νησί.   Άνθρωποι κάθε ηλικίας άναψαν κεριά στη μνήμη της ενώ η εκδήλωση έγινε με πρωτοβουλία κατοίκων της περιοχής «Πεύκων» της Λίνδου σε κλίμα έντονης συγκίνησης.   Στον παραλιακό χώρο όπου βρέθηκε το πτώμα της φοιτήτριας τελέστηκε τρισάγιο από τον εφημέριο της Λίνδου, αρχιμανδρίτη Σπυρίδωνα Λίγκα.                ΕΛΛΑΔΑ«Μας παρακαλούσε να την πάμε στο νοσοκομείο»: Σοκάρει η ομολογία του 19χρονου05.12.2018Η τοπική κοινωνία της Ρόδου είναι συγκλονισμένη και οργισμένη από το στυγερό αυτό έγκλημα, το οποίο «πάγωσε» το πανελλήνιο.   Χαρακτηριστικό στοιχείο της αγανάκτησης του κόσμου, ήταν οι αντιδράσεις των πολιτών που βρέθηκαν χθες έξω από τα Δικαστήρια και οι οποίοι αποδοκίμασαν με έντονο τρόπο τους φερόμενους ως δολοφόνους.   Για το λόγο αυτό οι δύο δράστες οδηγήθηκαν σήμερα πολύ νωρίς το πρωί, κάτω από αυξημένα μέτρα ασφαλείας, στο Δικαστικό Μέγαρο Ρόδου, όπου ο εισαγγελέας τους απήγγειλε κατηγορίες για ανθρωποκτονία και βιασμό." " Δεκάδες πολίτες της Ρόδου στο σημείο που βρέθηκε νεκρή η φοιτήτρια - Θλίψη και οργή σ' όλο το νησί" "2022-01-08 17:33:05.818805"
"Την ώρα που ο 38χρονος ειδικευόμενος αγγειοχειρουργός ζητεί να καταθέσει εκ νέου ενώπιον της 7ης ανακρίτριας Θεσσαλονίκης για το έγκλημα που τού αποδίδεται σε βάρος της 36χρονης μεσίτριας και μητέρας τριών παιδιών, το «Ιπποκράτειο» Νοσοκομείο Θεσσαλονίκης, όπου φέρεται να τελέστηκε η ανθρωποκτονία, προχωρά στη διενέργεια Ένορκης Διοικητικής Εξέτασης (ΕΔΕ).   Όπως υπογραμμίζεται σε ανακοίνωση, μετά την άσκηση ποινικής διώξεως εις βάρος του γιατρού για ανθρωποκτονία με πρόθεση και περιύβριση νεκρού και την προφυλάκισή του, το «Ιπποκράτειο» διενήργησε, σύμφωνα με το νόμο, όλες τις προσήκουσες διοικητικές ενέργειες εναντίον του.   Όπως τονίζεται στην ίδια ανακοίνωση -που υπογράφεται από τη διοικήτριά του- το νοσηλευτικό ίδρυμα θα προβεί περαιτέρω στη διενέργεια όλων των διοικητικών πράξεων εναντίον οιουδήποτε υπαλλήλου του, εφόσον από την ΕΔΕ, που άμεσα θα διεξαχθεί, καταδειχθεί πράξη ή παράλειψή του κατά τη γενική εφημερία του Νοσοκομείου στις 26-4-2017 (μέρα που φέρεται να τελέστηκε το έγκλημα), η οποία θα αξιώνει την άσκηση πειθαρχικής διώξεως και τη λήψη διοικητικών μέτρων.   Υπενθυμίζεται ότι μετά τον εντοπισμό του πτώματος της άτυχης γυναίκας (σε γκρεμό στο Παλιούρι Χαλκιδικής) συνελήφθη ως κατηγορούμενος για το έγκλημα -το κίνητρο του οποίου φέρεται να ήταν ερωτικό- ο 38χρονος γιατρός που κρίθηκε προφυλακιστέος. Μόλις το προηγούμενο 24ωρο, υπέβαλε διά της συνηγόρου του αίτημα να δώσει συμπληρωματική κατάθεση στην ανακρίτρια που χειρίζεται την υπόθεση.    Ο ίδιος, ενώ στην αρχική του απολογία αρνήθηκε ότι έχει σχέση με τη δολοφονία της 36χρονης κι ότι το προγραμματισμένο ραντεβού για την μικροεπέμβαση στο «Ιπποκράτειο» δεν έγινε ποτέ, φέρεται τώρα να εξετάζει την εκδοχή να αποδώσει το θάνατο της γυναίκας σε αμέλεια, ακολουθώντας τον ισχυρισμό ότι επρόκειτο περί ιατρικού λάθους.   Πηγή: ΑΠΕ/ΜΠΕ" " Θεσσαλονίκη: ΕΔΕ από το Ιπποκράτειο για το έγκλημα σε βάρος της 36χρονης" "2022-01-08 17:33:05.818805"
"Προθεσμία για να απολογηθούν στις 12 Δεκεμβρίου πήραν οι 4 αστυνομικοί, οι οποίοι απέκτησαν την ιδιότητα του κατηγορουμένου μετά την κλήση τους σε απολογία.   Οι τέσσερις κατηγορούμενοι εμφανίστηκαν σήμερα το πρωί στον 23ο τακτικό ανακριτή.   Σε βάρος τους έχει απαγγελθεί η κατηγορία της θανατηφόρας σωματικής βλάβης, αδίκημα που αρνούνται ότι τέλεσαν.   Η οικογένεια του Ζακ Κωστόπουλου, μέσω των συνηγόρων της, έχει καταθέσει αίτημα για μετατροπή της κατηγορίας από θανατηφόρα σωματική βλάβη σε ανθρωποκτονία από πρόθεση με ενδεχόμενο δόλο.   Στο πλευρό των τεσσάρων στάθηκαν και συνδικαλιστές της αστυνομίας οι οποίοι υποστήριξαν ότι οι συνάδελφοι τους δεν θα έπρεπε να βρίσκονται στη θέση του κατηγορουμένου, ωστόσο θα βοηθήσουν με κάθε τρόπο να λάμψει η αλήθεια.   Οι αστυνομικοί εμφανίζονται στα βίντεο που έχουν κυκλοφορήσει να έχουν σωματική επαφή με τον Ζακ Κωστόπουλο την ώρα που του περνούν χειροπέδες.   Σύμφωνα με πληροφορίες οι αστυνομικοί θα υποστηρίξουν ότι ενήργησαν στο πλαίσιο των καθηκόντων τους καθώς είχαν λάβει σήμα για ληστεία με το δράστη να κρατά αιχμηρό αντικείμενο και να προσπαθεί να διαφύγει." " Υπόθεση Κωστόπουλου: Προθεσμία για να απολογηθούν πήραν οι 4 κατηγορούμενοι αστυνομικοί" "2022-01-08 17:33:05.818805"
"Υπό δρακόντεια μέτρα ασφαλείας οδηγήθηκαν σήμερα στην εισαγγελία Πειραιά οι δύο κρατούμενοι των φυλακών Κορυδαλλού που εμπλέκονται στη δολοφονία του 36χρονου συγκρατούμενού τους Αλβανού υπηκόου Αρμπέρ Μπάκο.   Πρόκειται για έναν 33χρονο Αλβανό κρατούμενο, που κατηγορείτο για ηθική αυτουργία στην υπόθεση της δολοφονίας Ζαφειρόπουλου και έναν 24χρονο Έλληνα συγκρατούμενό του, προφυλακισμένο για ληστεία και οπλοφορία.   Και οι δύο, που κατηγορούνται για ανθρωποκτονία από πρόθεση κατά συναυτουργία και παράνομη οπλοφορία, απολογήθηκαν σε εισαγγελέα και ανακριτή.          ΕΛΛΑΔΑΔολοφονία κρατούμενου στον Κορυδαλλό: «Μου είπε να του βάλω τις παντόφλες και τον σκότωσα»15.01.2019Σύμφωνα με αστυνομικές πηγές, οι δύο κρατούμενοι Αλβανοί υπήκοοι, θύμα και δράστης, πιθανόν να είχαν κάποια διαφωνία μέσα στις φυλακές Κορυδαλλού, με αφορμή και την έναρξη της αυριανής δίκης για τη δολοφονία του γνωστού δικηγόρου Ζαφειρόπουλου.   Πηγές αναφέρουν ότι σχεδόν όλα τα χτυπήματα στο θύμα ήταν στο λαιμό και το κεφάλι.   Ο 33χρονος κατηγορούμενος, Αλβανός υπήκοος, που κατηγορείται για τη δολοφονία του συγκρατούμενου του στις φυλακές Κορυδαλλού, κατά την έξοδό του σήμερα από τα δικαστήρια Πειραιά ισχυρίστηκε ότι άδικα ενεπλάκη στη δολοφονία του δικηγόρου Ζαφειρόπουλου.     Με πληροφορίες από ΑΠΕ-ΜΠΕ" " Στον εισαγγελέα οι δυο κρατούμενοι για την δολοφονία στις φυλακές Κορυδαλλού" "2022-01-08 17:33:05.818805"
"Ξεπερνούν τα 1000 τα θύματα του χειρουργού Ίαν Πάτερσον που πραγματοποιούσε επεμβάσεις οι οποίες δεν ήταν απαραίτητες ανάμεσά τους και μαστεκτομές, σύμφωνα με ανεξάρτητη έρευνα.    Ο Ίαν Πάτερσον καταδικάστηκε από δικαστήριο της Βρετανίας σε είκοσι χρόνια φυλάκιση το 2017 καθώς έκανε εγχειρίσεις σε ασθενείς χωρίς να είναι απαραίτητο, ανάμεσά στις οποίες και μαστεκτομές. Η έρευνα κατέδειξε ότι σε πολλές περιπτώσεις οι ασθενείς του έπεσαν θύματα κακομεταχείρισης, απάτης και εκμετάλλευσης. Μετά την έρευνα καταγγέλθηκαν άλλοι πέντε επαγγελματίες του χώρου της υγείας στις ιατρικές Αρχές, ενώ αναφορά για ένα ακόμα περιστατικό έγινε σε αστυνομικό τμήμα. Παράλληλα η αστυνομία διεξάγει έρευνα για τις συνθήκες θανάτου 23 ασθενών του Πάτερσον, ενώ συγγενείς των θυμάτων ζητούν να κατηγορηθεί για ανθρωποκτονία.    Η έρευνα αναφέρει πως είναι ακόμα εφικτό για έναν χειρουργό όπως ο Πάτερσον να δουλεύει τόσο στο Εθνικό Σύστημα Υγείας (NHS) όσο και στον ιδιωτικό τομέα. Οι δικλείδες ασφαλείας που ενεργοποιήθηκαν όταν αποκαλύφθηκε η δράση του Πάτερσον δεν είναι καθολικές και ενιαίες στο Εθνικό Σύστημα Υγείας και στον ιδιωτικό τομέα, αναφέρει. Η επιτροπή καταλήγει πως είναι πιθανό η μη ασφαλής τέλεση των ιατρικών καθηκόντων να μην αποκαλύπτεται ακόμα και σήμερα ενώ κάνει λόγο για ένα σύστημα δημόσιας υγείας που αποδείχθηκε δυσλειτουργικό σχεδόν σε όλα τα επίπεδα όσον αφορά την ασφάλεια των ασθενών.    Παράλληλα η έρευνα αποκάλυψε ότι οι ανησυχίες που εκφράστηκαν από τους επαγγελματίες στο NHS υπερκεράστηκαν πολλές φορές μια «κουλτούρα αποφυγής και άρνησης» που υπάρχει τόσο στο δημόσιο σύστημα υγείας όσο και στον ιδιωτικό τομέα. «Οι ευκαιρίες για να τον σταματήσουν χάνονταν, από καιρό σε καιρό», δήλωσε ο επικεφαλής της έρευνας, προσθέτοντας ότι υπάρχει μια «εκούσια τύφλωση» ως προς τις πράξεις του Πάτερσον. «Κάποιοι θα μπορούσαν να το γνωρίζουν, κάποιοι θα έπρεπε να το γνώριζαν, και μερικοί πρέπει να το γνώριζαν», πρόσθεσε σημειώνοντας ότι μεσολάβησαν οχτώ χρόνια από τις πρώτες ανησυχίες που εκφράστηκαν για τον Πάτερσον μέχρι την παύση του.    Η ομάδα που διεξήγαγε την έρευνα μίλησε σε εκατοντάδες θύματα του Πάτερσον ενώ κάλεσε και τον ίδιο να συμμετάσχει αλλά αρνήθηκε. Ανάμεσα στις προτάσεις της επιτροπής είναι και η αντιμετώπιση, από την κυβέρνηση, των «κενών» ανάμεσα στο NHS και στον ιδιωτικό τομέα. H έκθεση ανάφερε ότι «οι ενδεδειγμένες πρακτικές που εφαρμόζονται στο NHS συχνά ακολουθούνται εθελοντικά στον ιδιωτικό τομέα» και υπογραμμίζει πως ο ιδιωτικός τομέας υιοθετεί με καθυστέρηση τις ενδεδειγμένες πρακτικές με τις αποφάσεις να εστιάζουν στην καινοτομία και στην ευελιξία παρά στην ασφάλεια των ασθενών.          LIFO PICKSΤατουάζ σε γυναίκες με μαστεκτομή09.04.2018Από την πλευρά της η Ναντίν Ντόρις, υπουργός Υγείας, ανέφερε ότι νιώθει θλίψη για την αποτυχία του NHS και του ιδιωτικού τομέα να προστατεύσει τους ασθενείς από τον Πάτερσον.  «Είναι απαραίτητο να ανταποκριθούμε γρήγορα και αποτελεσματικά σε όσα μάθαμε από αυτή την έρευνα, δίνοντας στον κάθε ασθενή την αίσθηση ότι η φροντίδα που λαμβάνει ανταποκρίνεται στα υψηλότερα πρότυπα». Θα εξετάσουμε διεξοδικά και λεπτομερώς την έκθεση και τα ευρήματά της και θα δώσουμε μια ολοκληρωμένη απάντηση σε σύντομο χρονικό διάστημα.    Με πληροφορίες από Sky News/ΒΒC" " Χειρουργός πραγματοποιούσε μαστεκτομές χωρίς να χρειάζεται - Πάνω από 1000 τα θύματά του" "2022-01-08 17:33:05.818805"
"Ένοχο για ανθρωποκτονία από πρόθεση σε ήρεμη ψυχική κατάσταση, έκρινε το Μεικτό Ορκωτό Κακουργιοδικείο Πατρών τον 27χρονο πατροκτόνο που πυροβόλησε και σκότωσε με καραμπίνα τον πατέρα του στην Ζάκυνθο, τον Μάιο του 2018.   Όπως μεταδίδει το thebest.gr, το δικαστήριο αναγνώρισε στον 27χρονο τα ελαφρυντικά του πρότερου έντιμου βίου, της συμπεριφοράς του θύματος απέναντι στον δράστη και το γεγονός ότι ομολόγησε την πράξη του κατά την απολογία του. Επίσης κρίθηκε ένοχος για οπλοκατοχή και οπλοχρησία.    Το Μεικτό Ορκωτό Δικαστήριο της Πάτρας λίγο μετά της 11 το βράδυ ανακοίνωσε την ποινή. Το Δικαστήριο επέβαλε ποινή κάθειρξης οκτώ ετών. Επτά χρόνια για δολοφονία του πατέρα του και από 6 μήνες για οπλοκατοχή και οπλοχρησία.   Όπως αναφέρει το thebest.gr, το δικαστήριο αποφάσισε ο 27χρονος να αφεθεί ελεύθερος με περιοριστικούς όρους που προβλέπουν την εμφάνιση στο αστυνομικό τμήμα και απαγόρευση εξόδου από τη χώρα, μέχρι την εκδίκαση της υπόθεσης από το Εφετείο.   Όπως επανέλαβε στην απολογία του ο 27χρονος, σκότωσε τον πατέρα του για να γλιτώσει τα μικρότερα αδέλφια του και τον ίδιο από την κακοποίηση. Ο 27χρονος ζήτησε συγγνώμη λέγοντας: «Δεν ήθελα να σκοτώσω τον πατέρα μου, ο ίδιος ο πατέρας μου με αυτά που έκανε μου δημιούργησε πόνο, οργή. Δεν υπήρχε μέρα που να μη φάμε ξύλο, που να μη δω τη μητέρα μου να σέρνεται, που να μη βγάζω αίμα από το στόμα και τη μύτη. Δεν ήταν πατέρας, ήταν τέρας. Δεν ενδιαφερόταν για κανέναν». «Τον μεγαλύτερο εξευτελισμό τον έζησα ένα πρωί. Περάσαμε με το καράβι στη Κυλλήνη. Μου έσκισε τα ρούχα και με έβαλε να ζητιανεύω για να βγάλει λεφτά. Τα άλλα παιδιά έπαιζαν και με έβλεπαν να ζητιανεύω. Δε θα το ξεχάσω ποτέ. Είναι περασμένα αλλά όχι ξεχασμένα», πρόσθεσε στην απολογία του.      " " Ένοχος με ελαφρυντικά ο πατροκτόνος της Ζακύνθου - Η ποινή που του επιβλήθηκε" "2022-01-08 17:33:05.818805"
"Η ανακοπή καρδιάς ήταν, σύμφωνα με τα πρώτα δεδομένα, είναι η αιτία θανάτου του 48χρόνου Έλληνα που κρατείτο στο ψυχιατρείο των φυλακών Κορυδαλλού. Παράλληλα με την ιατροδικαστική εξέταση, η οποία θα διενεργηθεί για να διαπιστωθούν τα ακριβή αίτια θανάτου, το υπουργείο Δικαιοσύνης έχει διατάξει έρευνα για τις συνθήκες θανάτου του.     Σύμφωνα με ανακοίνωση του υπουργείου Δικαιοσύνης, στον αποβιώσαντα είχε επιβληθεί ποινή ισόβιας κάθειρξης και 8 ετών για ανθρωποκτονία και κρατείτο στο Ψυχιατρείο από το 2010.     Κατά την ανακοίνωση, το βράδυ της Τρίτης συγκρατούμενος του 48χρόνου χτύπησε το κουδούνι έκτακτης ανάγκης που υπάρχει στο κελί και αμέσως έσπευσαν η εφημερεύουσα γιατρός, ο νοσοκόμος και ο αρχιφύλακας. Ο 48χρονος ήταν πεσμένος στο πάτωμα χωρίς σφυγμούς, ενώ είχε προηγηθεί έμετος.   Μεταφέρθηκε στο νοσοκομείο των κρατουμένων των φυλακών Κορυδαλλού, όπου διαπιστώθηκε ο θάνατός του. Σύμφωνα με τον γιατρό του νοσοκομείου πιθανή αιτία θανάτου είναι ανακοπή καρδιάς από εισρόφηση.   Με πληροφορίες από ΑΠΕ-ΜΠΕ " " Από ανακοπή ο θάνατος κρατούμενου στις φυλακές Κορυδαλλού" "2022-01-08 17:33:05.818805"
"Ο συνολικός αριθμός των περιστατικών κορωνοϊού στην Ιταλία ανέρχεται σε 162.488. Οι νεκροί έφτασαν τους 21.067. Παράλληλα, 37.130 άνθρωποι έχουν ιαθεί.   Χθες το σύνολο κρουσμάτων του κορωνοϊού ήταν 159.516 και είχαν χάσει την ζωή τους 20.465 άνθρωποι ενώ 35.435 είχαν θεραπευθεί. Το τελευταίο εικοσιτετράωρο, δηλαδή, έχασαν την ζωή τους 602 ασθενείς και καταγράφηκαν 2.972 νέα κρούσματα. 1695 ασθενείς έγιναν αρνητικοί στον ιό. 3.186 ασθενείς βρίσκονται σε μονάδες εντατικής θεραπείας και, συνολικά, 28.011 έχουν εισαχθεί σε νοσοκομείο. Για 73.094 έχει αποφασιστεί ο κατ' οίκον περιορισμός.   Στην Λομβαρδία τα συνολικά περιστατικά είναι 60.326 και οι νεκροί 11.142. Στην Εμίλια Ρομάνια τα κρούσματα είναι 20.752, με τους νεκρούς να έχουν φτάσει τους 2.705. Στην περιφέρεια Βένετο, οι θετικοί στον ιό είναι 14.432, με 906 νεκρούς. Ο ρυθμός μετάδοσης του ιού παρουσιάζει μείωση σε σχέση με χθες (181 λιγότερα κρούσματα) ενώ ο αριθμός των θανάτων σήμερα δεν περιορίζεται. Σε σχέση με το προηγούμενο εικοσιτετράωρο έχασαν την ζωή τους 36 περισσότεροι ασθενείς .   Οι εισαγωγές στη μονάδα εντατικής θεραπείας, για ενδέκατη συνεχή ημέρα, συνεχίζουν να μειώνονται, ενώ περιορίζονται ελαφρά και οι εισαγωγές στο νοσοκομείο. Οι θεραπευμένοι είναι 471 περισσότεροι από χθες . Οι ειδικοί του Ιταλικού Ανώτατου Ινστιτούτου Υγείας τονίζουν ότι η μείωση των κρουσμάτων και των εισαγωγών στο νοσοκομείο και στις εντατικές μονάδες θεραπείας, είναι στοιχεία που δημιουργούν βάσιμη ελπίδα, ενώ ο αριθμός των θυμάτων, δυστυχώς, θα είναι ο τελευταίος που θα αρχίσει να περιορίζεται.   Αύξηση στα πρόστιμα και νέα έρευνα για τους θανάτους σε οίκους ευγηρίας   Μεγάλη αύξηση στα πρόστιμα, που επιβλήθηκαν λόγω παραβίασης των κανόνων της υποχρεωτικής παραμονής στο σπίτι, σημειώθηκε χθες, δεύτερη ημέρα του Πάσχα των Καθολικών, έκαναν σήμερα γνωστό οι ιταλικές αρχές. Συνολικά επιβλήθηκαν πρόστιμα σε 16.545 πολίτες, οι οποίοι εντοπίσθηκαν εκτός σπιτιού χωρίς βάσιμη αιτία. Ογδόντα οκτώ είχαν υπογράψει αναληθή υπεύθυνη δήλωση και 29 είχαν σπάσει την καραντίνα, παρά το ότι είχαν διαγνωστεί θετικοί στον ιό. Μόνο κατά τη χθεσινή ημέρα, οι έλεγχοι ξεπέρασαν τις 252.000. Η ενάρετη συμπεριφορά των Ιταλών, που είχε διαπιστωθεί το σαββατοκύριακο, δεν συνεχίσθηκε κατά την χθεσινή ημέρα.   Στο μεταξύ, από νωρίς το πρωί, η οικονομική αστυνομία της χώρας πραγματοποιεί εφόδους στον μεγαλύτερο οίκο ευγηρίας του Μιλάνου, το Pio Albergo Trivulzio, και σε άλλους τέσσερις, στην ευρύτερη περιοχή της Λομβαρδίας. Πρόκειται για την συνέχεια εισαγγελικής έρευνας για να εξακριβωθεί αν οι διευθύνσεις των οίκων ευγηρίας ευθύνονται για εκ προμελέτης ανθρωποκτονία, σε ότι αφορά τον θάνατο τουλάχιστο τριακοσίων ηλικιωμένων.   Σε πολλές περιπτώσεις, σύμφωνα με τον Τύπο, μεταφέρθηκαν ασθενείς με κορωνοϊό, μέσα στα κτίρια των οίκων ευγηρίας χωρίς να τηρηθούν τα στοιχειώδη μέτρα προφύλαξης για το σύνολο του προσωπικού και των φιλοξενούμενων. Σύμφωνα με καταγγελίες νοσηλευτών, σε πολλές περιπτώσεις τους ζητήθηκε να μην φορέσουν ούτε τις μάσκες προστασίας «για να μην δημιουργήσουν κλίμα υπερβολικής ανησυχίας». Με πληροφορίες από ΑΠΕ-ΜΠΕ" " Ιταλία: Ξεπέρασαν τους 21.000 οι νεκροί από κορωνοϊό - Μείωση των εισαγωγών σε ΜΕΘ και νοσοκομεία" "2022-01-08 17:33:05.818805"
"Βέβαιη πως η Ειρήνη Λαγούδη δεν αυτοκτόνησε, εμφανίστηκε η 16χρονη κόρη της, κατά την κατάθεσή της στον ανακριτή.    «Ηταν υγιέστατη και πολύ ευδιάθετη. Μια εβδομάδα πριν έκανε μια μεγάλη γιορτή στο σπίτι, όπου χόρευε και τραγουδούσε. Υπάρχει βίντεο. Δεν αυτοκτονεί ένας άνθρωπος που μέχρι πρόσφατα πηγαίνει σε κέντρα καλλωπισμού και κομμωτήρια», φέρεται να δήλωσε η κόρη της 44χρονης, όπως μετέδωσε ο τηλεοπτικός σταθμός ΣΚΑΪ.   Σύμφωνα με το ρεπορτάζ, η ανήλικη αναφέρθηκε και σε ένα τηλεφώνημα της μητέρας της, λίγο πριν βρεθεί νεκρή, στο οποίο η Ειρήνη Λαγούδη διαπληκτίστηκε φραστικά με άγνωστο άτομο, από το οποίο απαιτούσε να της επιστρέψει πίσω χρήματα που της ανήκαν.    «Θέλω τα λεφτά μου πίσω, σταμάτα να με κοροϊδεύεις. Είναι για ιερό σκοπό, είναι για τις σπουδές του παιδιού μου. Θα σε καταγγείλω και εσένα και την παρέα σου» φέρεται να είπε, φανερά εξοργισμένη, η Ειρήνη Λαγούδη.    Η 44χρονη χήρα και μητέρα τριών παιδιών, εντοπίστηκε νεκρή πέρυσι τον Ιανουάριο, στην απόμερη τοποθεσία «Μυρτιά», της Τριχωνίδας, μετά από εξαφάνιση δύο ημερών.   Οι αρχές θεώρησαν εξ αρχής πιθανό το σενάριο της αυτοκτονίας, αλλά η οικογένεια της γυναίκας απέρριψε αυτό το ενδεχόμενο κατηγορηματικά.    Σύμφωνα με τον δικηγόρο της οικογένειας Βασίλη Ταουξή, δρομολογείται η κλήση του βασικού κατηγορούμενου για απολογία καθώς έχει ασκηθεί ποινική για ανθρωποκτονία, εμπρησμό, συμμορία και ηθική αυτουργία." " «Η μητέρα μου δεν αυτοκτόνησε, ζητούσε πίσω τα χρήματά της» λέει η κόρη της Ειρήνης Λαγούδη" "2022-01-08 17:33:05.818805"
"Ο Φώτης Ντούλος, ο ομογενής στις ΗΠΑ που κατηγορείται ότι δολοφόνησε τη σύζυγό του, πέθανε. Νοσηλευόταν έπειτα από απόπειρα αυτοκτονίας.   Ο 52χρονος είχε βρεθεί χωρίς τις αισθήσεις του στο σπίτι του, στο Φάρμινγκτον του Κονέκτικατ, έπειτα από απόπειρα αυτοκτονίας με μονοξείδιο του άνθρακα. Οι δικηγόροι του ανακοίνωσαν ότι άφησε την τελευταία του πνοή στο νοσοκομείο. «Σε αυτούς που χαίρονται ότι ο θάνατός του αντικατοπτρίζει συνειδητοποίηση ενοχής, λέμε όχι. Λέμε ότι ήταν περισσότερο μια συνειδητοποίηση καταδυνάστευσης με το βάρος ενός κόσμου που ήθελε μια ιστορία περισσότερο από ότι ήθελε την αλήθεια», δήλωσε ο δικηγόρος του, Νορμ Πάτις.   Ο Φώτης Ντούλος κατηγορούνταν ότι δολοφόνησε τη σύζυγό του, Τζένιφερ, η οποία έχει εξαφανιστεί από τον περασμένο Μάιο, όταν άφησε τα πέντε παιδιά τους στο σχολείο. Παρά τις εκτεταμένες έρευνες, δεν έχει βρεθεί κανένα ίχνος της. Ο Ντούλος αρνείται ότι είχε οποιαδήποτε εμπλοκή στην εξαφάνισή της.   Την κηδεμονία των παιδιών, από 8 έως 13 ετών, την έχει αναλάβει η γιαγιά τους, τη μητέρα της Τζένιφερ Ντούλος, στη Νέα Υόρκη. «Αυτή είναι μια τρομερή τραγωδία συνολικά», είπε η Κάρι Λουφτ, εκπρόσωπος της οικογένειας της Τζένιφερ Ντούλος.   Τι έγραφε στο σημείωμα αυτοκτονίας   Ο Φώτης Ντούλος επέμεινε για την αθωότητά του, στο σημείωμα που βρέθηκε κοντά του, σύμφωνα με έγγραφα που κατέθεσαν οι δικηγόροι του στο δικαστήριο.   Στο σημείωμα, που βρήκαν οι αστυνομικοί, ο Ντούλος «δήλωνε την αθωότητά του για τα διαβότητα και φρικτά εγκλήματα που η πολιτεία τον έχει κατηγορήσει και υποστηρίζει ότι ο δικηγόροι του έχουν τα στοιχεία για να το αποδείξουν», αναφέρουν οι δικηγόροι του στα έγγραφα που κατέθεσαν στο δικαστήριο.   Την ημέρα που ο Ντούλος βρέθηκε ημιθανής, στο γκαράζ του σπιτιού, επρόκειτο να εμφανιστεί στο δικαστήριο, για την ακροαματική διαδικασία που αφορούσε την εγγύησή του και μπορεί να αναγκαζόταν να επιστρέψει στη φυλακή.   Το χρονικό της υπόθεσης   Έπειτα από πολύμηνες έρευνες, ο Φώτης Ντούλος συνελήφθη στις 7 Ιανουαρίου, αντιμετωπίζοντας κατηγορίες για ανθρωποκτονία και απαγωγή. Η εν διαστάσει σύζυγός του, Τζένιφερ Ντούλος, είχε εξαφανιστεί στις 24 Μαΐου. Όταν αστυνομικοί έκαναν έρευνα στο σπίτι της, βρήκαν αίμα στο γκαράζ, ενώ το αυτοκίνητό της είχε βρεθεί εγκαταλελειμμένο σε απόσταση αρκετών χιλιομέτρων.   Από την αρχή ο Φώτης Ντούλος θεωρήθηκε ύποπτος. Μία εβδομάδα μετά την έναρξη των ερευνών συνελήφθη τόσο ο ίδιος όσο και η τότε σύντροφός του, Μισέλ Τροκόνις, με τις κατηγορίες της αλλοίωσης στοιχείων και παρεμπόδισης των αρχών. Όμως, οι αρχές δεν κατάφεραν να βρουν το πτώμα της Τζένιφερ Ντούλος, για να θεμελιωθούν οι κατηγορίες. Παρόλα αυτά, με συμπληρωματικά στοιχεία, απήγγειλαν κατηγορίες σε βάρος του συζύγου της στις αρχές του χρόνου.     Με πληροφορίες από AP" " ΗΠΑ: Νεκρός ο Φώτης Ντούλος -Τι έγραφε στο σημείωμα αυτοκτονίας" "2022-01-08 17:33:05.818805"
"Υπέρ της επιλογής για υποβοηθούμενο θάνατο τάσσεται η ηθοποιός Σούζαν Σάραντον με αφορμή το ρόλο της στην ταινία «Blackbird».   Στο έργο, η διάσημη ηθοποιός υποδύεται το ρόλο μίας μητέρας, ονόματι Lily, η οποία πάσχει από ασθένεια σε τελικό στάδιο και εκφράζει στην οικογένειά της την επιθυμία της να πεθάνει. «Είναι μία προσωπική επιλογή» είπε σε δημοσιογράφους η ηθοποιός κατά τη διάρκεια του Toronto Film Festival και πρόσθεσε «ο καθένας έχει το δικαίωμα να κάνει την επιλογή χωρίς να τα υπόλοιπα μέλη της οικογένειας να κατηγορηθούν για ανθρωποκτονία». Οκτώ πολιτείες έχουν νομιμοποιήσει την ιατρικά υποβοηθούμενη αυτοκτονία στις ΗΠΑ μέχρι στιγμής με την πολιτεία του Μέιν να ακολουθεί αργότερα μέσα στο έτος. Το ζήτημα στις ΗΠΑ, αν και αμφιλεγόμενο, πλέον συζητείται πιο ανοιχτά υπό το πρίσμα των μεταβαλλόμενων δημογραφικών στοιχείων της χώρας. «Υπάρχουν πολλοί baby boomers (άνθρωποι που γεννήθηκαν στο διάστημα μεταξύ του 2ου Παγκοσμίου Πολέμου και της δεκαετίας του '60) και αυτό είναι κάτι που συζητείται στις ΗΠΑ» πρόσθεσε η Σάραντον. Η αναφορά στους «baby boomers» οι οποίοι αντιπροσωπεύουν το 20% των κατοίκων των ΗΠΑ γίνεται καθώς αποτελούν ένα μεγάλο μέρος του πληθυσμού που πλησιάζουν την συνταξιοδότηση και κατά συνέπεια αντιμετωπίζουν προβλήματα υγείας που συνδέονται με την ηλικία. «Δεν αφορά το να βάζεις τέλος στη ζωή σου αλλά να έχεις τη δυνατότητα να βάζεις τέλος στη ζωή σου με αξιοπρέπεια και χωρίς πόνο. Και πιστεύω ότι οποιοσδήποτε έχει στην οικογένειά του ένα μέλος που έχει υποφέρει θα είναι υπέρ μίας δυνατότητας να έχει αυτήν την επιλογή» λέει η ηθοποιός και συμπληρώνει: «Η αλήθεια είναι ότι αν είσαι ευκατάστατος, έχεις πάντα πρόσβαση σε πράγματα που είναι αμφιλεγόμενα, όπως η άμβλωση. Αν είσαι ευκατάστατος, ο γιατρός σου θα φροντίσει να σου αυξήσει τη μορφίνη ή οτιδήποτε άλλο χρειαστεί προκειμένου να μην υποφέρεις. Δεν είναι κάτι νέο αυτό».    Με πληροφορίες από BBC       " " Η Σούζαν Σάραντον στηρίζει το δικαίωμα στον υποβοηθούμενο θάνατο" "2022-01-08 17:33:05.818805"
"Η βρετανική αστυνομία ανακοίνωσε σήμερα ότι αντιμετωπίζει ως «ανθρωποκτονία» τον θάνατο του αυτοεξόριστου Ρώσου επιχειρηματία Νικολάι Γκλουσκόφ, ο οποίος βρέθηκε νεκρός την περασμένη Δευτέρα μέσα στο διαμέρισμά του στο Λονδίνο.   «Ξεκίνησε έρευνα για ανθρωποκτονία, με βάση τα αποτελέσματα της νεκροψίας», ανακοίνωσε η Σκότλαντ Γιαρντ, διευκρινίζοντας ότι την υπόθεση έχει αναλάβει η αντιτρομοκρατική υπηρεσία.   Σε αυτό το στάδιο, ο θάνατος του Γκλουσκόφ δεν συνδέεται με τη δηλητηρίαση του πρώην διπλού πράκτορα Σεργκέι Σκριπάλ και της κόρης του.   Στις 12 Μαρτίου, ανακοινώθηκε ότι απεβίωσε στο Λονδίνο, ο πρώην υποδιευθυντής της ρωσικής αεροπορικής εταιρείας AEROFLOT Νικολάι Γκλουσκόφ σε ηλικία 68 ετών.   Σύμφωνα με τις μαρτυρίες της κόρης του βρέθηκαν στον λαιμό του ίχνη ασφυξίας.   Την διερεύνηση της υπόθεσης του θανάτου του ανέλαβε η αντιτρομοκρατική υπηρεσία της Βρετανίας, ενώ τα ρωσικά μέσα κάνουν λόγο για στραγγαλισμό.   Στον Γκλουσκόφ η Βρετανία, στην οποία ζούσε εδώ και χρόνια, έδωσε το 2010 πολιτικό άσυλο.   Τον Μάρτιο του 2017 το δικαστήριο Σαβέλεφσκι της Μόσχας τον καταδίκασε ερήμην σε ποινή φυλάκισης 8 ετών με την κατηγορία της υπεξαίρεσης χρημάτων της AEROFLOT την δεκαετία του 1990.   Ο 68χρονος Γκλουσκόφ ήταν στενός συνεργάτης του Μπορίς Μπερεζόφσκι, του Ρώσου ολιγάρχη που βρέθηκε απαγχονισμένος, επίσης στο Λονδίνο, το 2012.   Η Ρωσία θα ξεκινήσει έρευνες για τις υποθέσεις Σκριπάλ και Γκλουσκόφ   Η Ανακριτική Επιτροπή τη Ρωσίας άσκησε ποινική δίωξη για το περιστατικό της απόπειρας δολοφονίας κατά της Γιούλια Σκριπάλ (κόρης του Ρώσου πρώην διπλού πράκτορα Σεργκέι Σκριπάλ) η οποία είναι Ρωσίδα πολίτης, καθώς και για την δολοφονία στο Λονδίνο του πρώην ανώτατου στελέχους της ρωσικής αεροπορικής εταιρείας Aeroflot, Νικολάι Γκλουσκόφ.   Η εκπρόσωπος της Ανακριτικής Επιτροπής Σβετλάνα Πετρένκο, η οποία προέβη και στην σχετική ανακοίνωση, είπε ότι «από την Κεντρική διεύθυνση που είναι αρμόδια για την διερεύνηση εξαιρετικά σημαντικών υποθέσεων δόθηκε στις 16 Μαρτίου η εντολή να ασκηθεί ποινική δίωξη για την απόπειρα εσκεμμένης δολοφονίας της πολίτου της Ρωσικής Ομοσπονδίας Γιούλια Σκριπαλ (...) καθώς επίσης και για τη δολοφονία του πολίτη της Ρωσικής Ομοσπονδίας Νικολάι Γκλουσκόφ στο Λονδίνο με βάση τις ενδείξεις του εγκλήματος...».   Η Σβετλάνα Πετρένκο υπογράμμισε ότι «η έρευνα θα διεξαχθεί με βάση τα όσα προβλέπει η ρωσική νομοθεσία και οι κανόνες του διεθνούς δικαίου» και προσέθεσε ότι «η ανάκριση προγραμματίζεται να γίνει με την συμμετοχή στην έρευνα υψηλού επιπέδου εμπειρογνωμόνων, και οι ανακριτές είναι πρόθυμοι να συνεργαστούν με τα αρμόδια όργανα της Μεγάλης Βρετανίας».      " " Δολοφονία ο θάνατος του Ρώσου επιχειρηματία Γκλουσκόφ - Έρευνες ξεκινούν Βρετανία και Ρωσία" "2022-01-08 17:33:05.818805"
"Μετά από σχεδόν μία ώρα διακοπής, η έδρα του Τριμελούς Εφετείου Κακουργημάτων Αθηνών ανακοίνωσε την απόφασή επί της συγχώνευσης των ποινών, για τους ενόχους στη δίκη της Χρυσής Αυγής.   Μιχαλολιάκος, Κασιδιάρης και Γερμενής είναι αντιμέτωποι με ποινή κάθειρξης 13 ετών και 6 μηνών, με 13 χρόνια και 8 μήνες ο Λαγός και 13 έτη και τρεις μήνες ο Παππάς. Για τον Ηλία Παναγιώταρο αποφασίστηκε ποινή κάθειρξης 13 ετών.   Για τον δολοφόνο του Παύλου Φύσσα, Γιώργο Ρουπακιά, αποφασίστηκε ισόβια κάθειρξη και 14 έτη.   Η διαδικασία - Τι ακολουθεί   Μετά από την ανακοίνωση των ποινών, ακολουθεί η διαδικασία των αναστολών κατά την οποία οι συνήγοροι των καταδικασθέντων αναμένεται να εξαντλήσουν κάθε όριο σε μία προσπάθεια να μην φυλακιστούν οι εντολείς τους μέχρι την εκδίκαση της υπόθεσης σε β' βαθμό.   Το δικαστήριο διέκοψε για το πρωί της Πέμπτης στις 10π.μ και η διαδικασία θα ξεκινήσει με την εξέταση μαρτύρων επί των αναστολών εκτέλεσης ποινών.   Αναλυτικά, σύμφωνα με την απόφαση του δικαστηρίου οι οριστικές ποινές έχουν ως εξής:   Για τους καταδικασθέντες για διεύθυνση της εγκληματικής οργάνωσης: Νίκος Μιχαλολιάκος: 13 έτη και 6 μήνες Ηλίας Κασιδιάρης: 13 έτη και έξι μήνες Γιάννης Λαγός: 13 έτη και 8 μήνες Γιώργος Γερμενής: 13 έτη και έξι μήνες Χρήστος Παππάς: 13 έτη και τρεις μήνες Ηλίας Παναγιώταρος: 13 έτη Αρτέμης Ματθαιόπουλος: 10 έτη   Για τους πρώην βουλευτές που έχουν κριθεί ένοχοι για ένταξη στην εγκληματική οργάνωση, χωρίς ελαφρυντικά: Παναγιώτης Ηλιόπουλος: 7 έτη Νίκος Κούζηλος: 7 έτη Ελένη Ζαρούλια: 6 έτη Πολύβιος Ζησιμόπουλος: 6 έτη Αντώνης Γρέγος:6 έτη Δημήτρης Κουκούτσης: 6 έτη Κωνσταντίνος Μπαρμπαρούσης: 6 έτη   Πρώην βουλευτές για ένταξη και συμμετοχή σε εγκληματική οργάνωση με ελαφρυντικά Χρυσοβαλάντης Αλεξόπουλος: 5 έτη Μιχάλης Αρβανίτης: 5 έτη Ευστάθιος Μπούκουρας: 5 έτη κάθειρξη και 6 μήνες Νίκος Μίχος: 6 έτη κάθειρξη   Για την ανθρωποκτονία του Παύλου Φύσσα Γιώργος Ρουπακιάς: Ισόβια και 14 έτη Ιωάννης Άγγος: 9 έτη κάθειρξη και 2 μήνες Αναδιώτης Αναστάσιος: 7 έτη Δήμου Γιώργος: 7 έτη Καζαντζόγλου Ιω:10 έτη κάθειρξη και 2 μήνες Καλαρίτης Ελπιδοφόρος: 9 έτη κάθειρξη Κομιανός Ιω: 9 έτη κάθειρξη Κορκοβίλης Κων: 9 έτη κάθειρξη Μιχάλαρος Αν: 9 έτη κάθειρξης και 2 μήνες Πατέλης Γιώργος, Πυρηνάρχης Νίκαιας: 10 έτη κάθειρξη και 2 μήνες Σαντοριναίος Στ.: Για παράνομη οπλοφορία 2 χρόνια και χρηματική ποινή 2000 ευρώ αναστολή επί τριετία Σκάλκος Γ.: 7 έτη κάθειρξη Σταμπέλος Γ.: 9 έτη κάθειρξη Τσακανίκας Γ.: 6 έτη Τσαλίκης Λέων: 9 έτη κάθειρξης Τσόρβας Αθ: 9 έτη κάθειρξης Τσόρβας Νικ: 9 έτη κάθειρξης Χρυσαφίτης Αρ: 7 έτη κάθειρξης   Για την υπόθεση Αιγυπτίων αλιεργατών Αγριογιάννης Δημ.: 7 έτη κάθειρξης Ευγενικός Μάρκος: 7 έτη κάθειρξης Θωμάς Μαρίας: 7 έτη κάθειρξης Κων. Παπαδόπουλος: 7 έτη κάθειρξης Ανταστ. Πανταζής, Πυρηνάρχης περάματος: 10 έτη και 24 μήνες   Για την υπόθεση ΠΑΜΕ Κυριάκος Αντωνακόπουλος: 3 έτη κάθειρξης και 6 μήνες και μετατροπή σε χρηματική προς 5 ευρώ ημερησίως Καστρινός Ιω: 3 έτη κάθειρξης και 6 μήνες και μετατροπή σε χρηματική προς 5 ευρώ Ημερησίως Αντώνης Χατζηδάκης: 6 έτη και μετατροπή σε χρηματική προς 5 ευρώ Ημερησίως   Ένοχοι μόνο για ένταξη στην εγκληματική οργάνωση: Νικ. Αποστόλου: 7 έτη κάθειρξη Αριστ. Δασκαλάκης: 5 χρόνια κάθειρξη Λιακόπουλος Διον.: 6 έτη κάθειρξη Μπαρέκας Θωμάς:  6 έτη κάθειρξης και 2 μήνες Νικ. Παπαβασιλείου: 6 έτη Βενετία Πόπορη: 7 έτη κάθειρξη και 4 μήνες Βασ. Σιατούνης: 6 ετη κάθειρξη Χρ. Στεργιοπουλος: 6 ετη κάθειρξη Αθ. Στράτος: 6 χρόνια κάθειρξη Γ. Τσακανίκας:  6 έτη κάθειρξη ------------------------------------- Μικελάτου Μαργαρίτα: 2 χρόνια με τριετή αναστολή Θεοδ. Στέφας: 17 μήνες με τριετή αναστολή Θεώνη Σκαρπέλη:  1 έτος φυλάκιση και 1.000 ευρώ με τριετή αναστολή Αναστάσιος Χίλιος: 2 έτη και 2.000 χρηματική ποινή μετατροπή προς 5 ευρώ ημερησίως  " " Δίκη Χρυσής Αυγής: Η τελική απόφαση για τις ποινές στον «πυρήνα» και τα μέλη της εγκληματικής οργάνωσης" "2022-01-08 17:33:05.818805"
"Προφυλακιστέος κρίθηκε ο 25χρονος από τη Λέσβο που κατηγορείται ότι δολοφόνησε εν ψυχρώ τη σύζυγό του και μητέρα του παιδιού τους με καραμπίνα.    Μετά τη δίωρη απολογία του στις δικαστικές αρχές, αναμένεται η μεταγωγή του στις φυλακές Χίου, μέσα στις επόμενες ημέρες. Σύμφωνα με πληροφορίες, ο άνδρας φέρεται να ισχυρίστηκε ότι «ποτέ δεν είχε σκεφτεί» να σκοτώσει τη σύζυγό του, Ερατώ.    Ο ίδιος αντιμετωπίζει κατηγορίες για ανθρωποκτονία από πρόθεση και παραβίαση της νομοθεσίας περί όπλων. Ο άνδρας υποστήριξε ότι το ζευγάρι αντιμετώπιζε προβλήματα τον τελευταίο καιρό και επιχείρησε να αποδώσει το στυγερό έγκλημα σε «συναισθηματική φόρτιση». Για το κυνηγετικό όπλο είπε ότι το είχε στο όχημά του επειδή είναι κυνηγός.    Όπως είπε, τον τελευταίο καιρό έμενε στο πατρικό του σπίτι σε χωριό της Μυτιλήνης μέχρι να αποφασίσουν αν θα καταλήξουν στο διαζύγιο. O πατέρας της 24χρονης δήλωσε πως λίγο πριν τη δολοφονία, η κόρη του μιλούσε με έναν φίλο της που σπούδαζαν μαζί. Για τον συλληφθέντα είπε: «Την έβριζε, τη χτυπούσε και ο φίλος της άκουσε το μπαμ. Τη χτύπησε στο πρόσωπο». Σύμφωνα με τον ίδιο, το ζευγάρι θα έπαιρνε σύντομα διαζύγιο.    Το χρονικό του εγκλήματος   Τα ξημερώματα της Πέμπτης, στις 3π.μ, ο 25χρονος φέρεται να παραμόνευε έξω από το σπίτι όπου έμενε η 24χρονη μαζί με την κόρη της, σε κεντρικό δρόμο της Χρυσομαλλούσας στη Μυτιλήνη. Επέμενε να του ανοίξει και, σύμφωνα με τους οικείους της νέας γυναίκας, όταν η Ερατώ δεν το έκανε, εκείνος μπήκε διά της βίας στο σπίτι και την εκτέλεσε εν ψυχρώ, δίπλα στο δωμάτιο που κοιμόταν η κόρη τους, ηλικίας δυο ετών.    Παράσταση διαμαρτυρίας   Στον απόηχο της νέας γυναικοκτονίας, η Πρωτοβουλία ενάντια στις γυναικοκτονίες, διοργάνωσε συγκέντρωση διαμαρτυρίας απέναντι από τα δικαστήρια της Μυτιλήνης, με πανό «Δεν είναι έγκλημα πάθους, είναι γυναικοκτονία». Το απόγευμα φίλοι και συγγενείς θα πουν το τελευταίο αντίο στη δολοφονημένη Ερατώ, στην εκκλησία της Χρυσομαλλούσας." " Γυναικοκτονία στη Λέσβο: Στη φυλακή ο άνδρας που σκότωσε την Ερατώ με καραμπίνα" "2022-01-08 17:33:05.818805"
"Δύο ομοεθνείς του 21χρονου Αφγανού αιτούντα άσυλο συνελήφθησαν ως δράστες του εγκλήματος.   Ο 21χρονος βρέθηκε χθες το πρωί άγρια δολοφονημένος με μαχαίρι σε ελαιόκτημα δίπλα στον παλιό δρόμο που οδηγεί από τη Μυτιλήνη στο χωριό Μόρια της Λέσβου.   Οι δύο συλληφθέντες, ηλικίας 29 και 19 ετών, ομολόγησαν ότι είναι οι δράστες της δολοφονίας, η οποία, όπως κατέθεσε ο 29χρονος, έγινε για λόγους τιμής.   Σύμφωνα με αστυνομικές πηγές, ο 29χρονος θεωρούσε ότι ο 21χρονος ενοχλούσε τη γυναίκα του και προχώρησε μαζί με τον 19χρονο φίλο του, στη δολοφονική ενέργεια για αυτόν το λόγο.   Και στους δύο συλληφθέντες απαγγέλθηκαν κατηγορίες κακουργηματικού χαρακτήρα για ανθρωποκτονία με πρόθεση και για παράβαση της νομοθεσίας περί όπλων.   Αξίζει να σημειωθεί πως η άμεση επέμβαση της αστυνομίας και η γρήγορη διαλεύκανση του εγκλήματος, διασφάλισαν την τάξη στον καταυλισμό της Γέρας, αφού η είδηση της δολοφονίας θα μπορούσε να προκαλέσει ακόμα και εξέγερση των κρατουμένων λόγω της φημολογίας που είχε αναπτυχθεί.   Στο χώρο της δολοφονίας πραγματοποίησε αυτοψία κλιμάκιο αστυνομικών, εξειδικευμένο εγκληματολογικό συνεργείο της γενικής περιφερειακής αστυνομικής διεύθυνσης βορείου Αιγαίου και ιατροδικαστής.    Από την πρώτη στιγμή στο χώρο παρευρίσκονταν ο ταξίαρχος γενικός αστυνομικός διευθυντής βορείου Αιγαίου, Ελευθέριος Ντουρουντούς, συντονίζοντας την επιχείρηση.   Στο πλαίσιο των ερευνών, βρέθηκαν σε διάφορα σημεία ρούχα των ατόμων που εμπλέκονταν στην υπόθεση, καθώς και γάντια, στοιχεία που οδήγησαν στη διαλεύκανσή της.   Με πληροφορίες από ΑΠΕ-ΜΠΕ" " Έγκλημα «τιμής» η δολοφονία του 21χρονου Αφγανού στη Μόρια" "2022-01-08 17:33:05.818805"
"Ελεύθεροι χωρίς περιοριστικούς όρους, αφέθηκαν οι τέσσερις αστυνομικοί που απολογήθηκαν σήμερα στον ανακριτή για την δολοφονία του Ζακ Κωστόπουλου.    Οι αστυνομικοί, που είναι αντιμέτωποι με κατηγορίες για το κακούργημα της θανατηφόρας σωματικής βλάβης, υποστήριξαν ότι «ενήργησαν στο πλαίσιο των καθηκόντων τους».    Στα βίντεο που είδαν το φως της δημοσιότητας, οι αστυνομικοί φαίνονται να ακινητοποιούν τον 33χρονο ακτιβιστή και να του περνούν χειροπέδες, στον πεζόδρομο της οδού Γλαδστώνος.   Σύμφωνα με πληροφορίες, οι αστυνομικοί υποστήριξαν σήμερα ότι έκαναν «όσα προβλέπουν τα εγχειρίδια της αστυνομίας για την χειροπέδηση».   Υπενθυμίζεται πως η οικογένεια του Ζακ Κωστόπουλου υπέβαλε αίτημα για την μετατροπή της κατηγορίας για θανατηφόρα σωματική βλάβη σε ανθρωποκτονία από πρόθεση με ενδεχόμενο δόλο.   Σύμφωνα με το τελικό ιατροδικαστικό πόρισμα που δόθηκε τον Νοέμβριο στη δημοσιότητα, ο Ζακ Κωστόπουλος πέθανε από ισχαιμία του μυοκαρδίου που συνδέεται με τα πολλαπλά τραύματα.     «Με δεδομένη την απουσία υποκείμενης στεφανιαίας ή άλλης καρδιολογικής νόσου ή άλλης υποκείμενης παθολογικής οντότητας πλην της βαριάς υπατικής βλάβης, καθώς και τοξίκοσης, οι ισχαιμικού τύπου αλλοιώσεις του μυοκαρδίου συνδέονται αιτιωδώς με τα πολλαπλά τραύματα που έφερε ο θανών σε διάφορα σημεία του σώματος. Μέσω μηχανισμού στρες- ο όρος στρες με την ιατρική έννοια του όρου- δηλαδή η αντίδραση του οργανισμού προκειμένου να αντιμετωπίσει εξωτερικά ερεθίσματα, όπως τραύματα, που τείνουν να μεταβάλλουν τη σωματική του ισορροπία» είχε εξηγήσει ο ιατροδικαστής Νίκος Καλογριάς.   Υπενθυμίζεται ότι κατά τη νεκροτομή βρέθηκαν πολλαπλά τραύματα στο σώμα από τέμνον όργανο (γυαλιά) που δεν ήταν θανατηφόρα καθώς και χτυπήματα από χέρια και πόδια και πρόσκρουση στο έδαφος ή και άλλο σταθερό αντικείμενο." " Ελεύθεροι χωρίς περιοριστικούς όρους οι 4 αστυνομικοί για την δολοφονία του Ζακ Κωστόπουλου" "2022-01-08 17:33:05.818805"
"Ένας νεαρός και πλούσιος Αμερικανός τουρίστας ομολόγησε, σύμφωνα με τα ιταλικά ΜΜΕ, τη δολοφονία ενός αστυνομικού στο κέντρο της Ρώμης.   Η δολοφονία έχει προκαλέσει συγκίνηση στην Ιταλία αλλά και κάποια αμηχανία, καθώς στην αρχή είχε θεωρηθεί πως ο δράστης της δολοφονίας κατάγεται από χώρα της βόρειας Αφρικής κάτι που προκάλεσε και ξεσπάσματα ρατσιστικού μίσους.    Τη νύχτα της Πέμπτης προς Παρασκευή, ο Μάριο Ρέγκα Τσερτσιέλο, ένας 35χρονος αστυνομικός της χωροφυλακής,  ο οποίος είχε μόλις επιστρέψει από τον μήνα του μέλιτος, σκοτώθηκε με οκτώ μαχαιριές από έναν από δύο νεαρούς άνδρες κατά τη διάρκεια της σύλληψής τους για την κλοπή ενός σακιδίου πλάτης σε μια πλούσια συνοικία κοντά στο Βατικανό.   «Οι ύποπτοι φαίνονται στις κάμερες επιτήρησης της κυκλοφορίας, δεν θα μας ξεφύγουν. Προφανώς, δεν είναι Ιταλοί, τι έκπληξη!» έσπευσε να δηλώσει ο ακροδεξιός υπουργός Εσωτερικών Ματέο Σαλβίνι, ζητώντας την επιβολή «ισόβιων καταναγκαστικών έργων» για «αυτούς τους μπάσταρδους».   Αρκετοί Ιταλοί χρήστες συνέχισαν στο ίδιο ύφος, ένα μέρος της πολιτικής τάξης άρχισε να σχολιάζει, ενόσω τα ιταλικά ΜΜΕ περιέγραφαν τους υπόπτους ως καταγόμενους από το Μαγκρέμπ. Οι ύποπτοι συνελήφθησαν το απόγευμα: πρόκειται για δύο Αμερικανούς, 19 ετών, που διέμεναν σε ένα πολυτελές ξενοδοχείο και είχαν βγάλει αεροπορικά εισιτήρια επιστροφής το ίδιο βράδυ.   Αργά το βράδυ, ο ένας από τους δύο ομολόγησε ότι ήταν ο δράστης της δολοφονίας, μεταδίδουν ιταλικά ΜΜΕ επικαλούμενα την αστυνομία. Όμως και η υπόθεση της ληστείας αποδείχθηκε λίγο πιο πολύπλοκη: το θύμα της ληστείας ήταν έμπορος ναρκωτικών που είχε πουλήσει στους δύο τουρίστες ταμπλέτες ασπιρίνη την οποία είχε παρουσιάσει ως κοκαΐνη.   Για να τον εκδικηθούν, οι δύο Αμερικανοί επέστρεψαν για να κλέψουν το σακίδιο πλάτης του ντίλερ και του έδωσαν ραντεβού στις 3.00 το πρωί για να του το επιστρέψουν έναντι 100 ευρώ, σύμφωνα πάντα με τα ΜΜΕ.   Ο ντίλερ κατήγγειλε την κλοπή στους χωροφύλακες που εμφανίστηκαν στο σημείο του ραντεβού με πολιτικά. Η σύλληψη των δύο νεαρών μετατράπηκε στη συνέχεια σε τραγωδία.   Οι δύο Αμερικανοί τέθηκαν υπό κράτηση για ανθρωποκτονία και απόπειρα εκβιασμού, κατηγορίες οι οποίες θα πρέπει τώρα να επιβεβαιωθούν από δικαστή. Στο σημείο, πολίτες κατέθεταν σήμερα λουλούδια στη μνήμη του χωροφύλακα ο οποίος θα ταφεί τη Δευτέρα στη γενέτειρά του, στους πρόποδες του Βεζούβιου, παρουσία πολλών εκπροσώπων του κράτους." " Ρώμη: Πλούσιος Αμερικανός τουρίστας σκότωσε αστυνομικό - Αμηχανία στην Ιταλία μετά την εξιχνίαση της δολοφονίας" "2022-01-08 17:33:05.818805"
"Προφυλακιστέος με τη σύμφωνη γνώμη ανακριτή και εισαγγελέα κρίθηκε ο 36χρονος που δολοφόνησε την 32χρονη εν διαστάσει σύζυγό του, μετά από καυγά, στο σπίτι της μητέρας του θύματος στη Σητεία.   Ο συλληφθείς, οδηγήθηκε στο Δικαστικό Μέγαρο Νεαπόλεως για την απολογία του γύρω στις 12:30 το μεσημέρι της Παρασκευή και παρέμεινε στο γραφείο του ανακριτή έως τις 15:00.   Υπενθυμίζεται ότι ο 36χρονος δράστης, το πρωί της περασμένης Τρίτης είχε οδηγηθεί ενώπιον του εισαγγελέα Λασιθίου, ο οποίος του άσκησε ποινικές διώξεις σε βαθμό κακουργήματος για ανθρωποκτονία από πρόθεση, καθώς και για έκθεση ανηλίκων σε κίνδυνο, δεδομένου ότι τα δύο μωρά του ζευγαριού βρίσκονταν στο διπλανό δωμάτιο τη στιγμή του φόνου.    Το έγκλημα που συγκλόνισε την τοπική κοινωνία της Κρήτης έγινε στις 4 Μαρτίου, ημέρα κατά την οποία το θύμα που εργαζόταν ως συμβασιούχος στην Υπηρεσία Πρασίνου του δήμου Σητείας, πήρε ολιγόωρη άδεια από τη δουλειά της προκειμένου να εμβολιάσει τα δύο μωρά της.   Το εν διαστάσει ζευγάρι αρχικά, είχε τηλεφωνική επικοινωνία, στη διάρκεια της οποίας ακολούθησε καυγάς. Στη συνέχεια, ο 36χρονος άνδρας μετέβη στο σπίτι της πεθεράς όπου ζούσε το τελευταίο διάστημα η 32χρονη Κατερίνα με τα δύο μωρά που είχαν αποκτήσει. Ο καυγάς μεταξύ τους συνεχίστηκε δια ζώσης, και στη διάρκειά του ο δράστης τύλιξε τα χέρια του γύρω από το λαιμό της άτυχης γυναίκας στραγγαλίζοντάς την. Στη συνέχεια, ο 36χρονος μετέβη στο σχολείο της μεγαλύτερης κόρης του από προηγούμενο γάμο και κατόπιν στο Αστυνομικό Τμήμα της Σητείας, όπου και παραδόθηκε.   Σε εξέλιξη βρίσκονται παράλληλα και οι διαδικασίες που έχουν εκκινηθεί με πρωτοβουλία του εισαγγελέα Λασιθίου για την επιμέλεια των τριών παιδιών του 36χρονου.   Με πληροφορίες από Cretapost" " Προφυλακιστέος ο 36χρονος για τη δολοφονία της εν διαστάσει συζύγου του στη Σητεία" "2022-01-08 17:33:05.818805"
"Παραδόθηκε στην αστυνομία ο οδηγός που παρέσυρε και σκότωσε με το αυτοκίνητό του έναν 15χρονο μαθητή στην Καλαμάτα πριν από περίπου μια εβδομάδα.    Ο μαθητής επέστρεφε στο σπίτι του από το σχολείο όταν χτυπήθηκε από το αυτοκίνητο. Ο οδηγός του οχήματος αμέσως μετά το τροχαίο δυστύχημα είχε τραπεί σε φυγή.   Ο άτυχος μαθητής, που πήγαινε στην Α' Λυκείου επέστρεφε σπίτι του στην Αίπεια, από το σχολείο με τα πόδια. Μετά το τροχαίο μεταφέρθηκε στο νοσοκομείο Καλαμάτας βαριά τραυματισμένος, υποκύπτοντας τελικά στα τραύματά του.      Οι αστυνομικές αρχές είχαν καταφέρει να ταυτοποιήσουν τον άνδρα που οδηγούσε το αυτοκίνητο. Σύμφωνα με το newsit.gr, πρόκειται για έναν 25χρονο Ρομά, ο οποίος δεν διαθέτει δίπλωμα οδήγησης.   Γνωρίζοντας πως η σύλληψή του ήταν αναπόφευκτη, ο 25χρονος αποφάσισε τελικά να παραδοθεί στην αστυνομία.    Να σημειωθεί πως ο αδελφός του 25χρονου, μια ώρα μετά το τροχαίο δυστύχημα, είχε παρουσιαστεί στο αστυνομικό τμήμα, όπου ισχυρίστηκε πως εκείνος οδηγούσε το αυτοκίνητο, σε μια προσπάθεια να καλύψει τον πραγματικό οδηγό.    Οι άντρες της Τροχαίας Καλαμάτας διαπίστωσαν κενά και αντιφάσεις στην περιγραφή του 28χρονου αδερφού του οδηγού, που τελικά αποκάλυψε πως δεν ήταν εκείνος πίσω από το τιμόνι και πως κάλυπτε τον 25χρονο επειδή δεν διέθετε δίπλωμα οδήγησης.    Ο 28χρονος οδηγήθηκε στο Αυτόφωρο κατηγορούμενος για ψευδή ανωμοτί κατάθεση, αλλά ζήτησε και πήρε προθεσμία και η υπόθεση θα εκδικαστεί στις 30 Ιανουαρίου.   Σε βάρος του 25χρονου οδηγού έχει ήδη σχηματιστεί δικογραφία για ανθρωποκτονία από αμέλεια, εγκατάλειψη και οδήγηση χωρίς δίπλωμα, η οποία έχει διαβιβαστεί στην Εισαγγελέα Καλαμάτας." " Παραδόθηκε ο οδηγός που παρέσυρε και σκότωσε 15χρονο μαθητή στην Καλαμάτα" "2022-01-08 17:33:05.818805"
"Θέμα χρόνου είναι η ταυτοποίηση του δράστη της δολοφονίας νεαρού άνδρα, χθες το βράδυ, σε καφετέρια στο Περιστέρι, σύμφωνα με πληροφορίες από αστυνομικές πηγές.   Το πρόσωπο του εκτελεστή, ο οποίος δεν είχε καλυμμένα τα χαρακτηριστικά του, έχει καταγραφεί καθαρά από κάμερες ασφαλείας. Σύμφωνα με αυτόπτες μάρτυρες, ο δράστης συνομιλούσε με το θύμα, ενώ σε κάποια στιγμή οι δύο άνδρες διαπληκτίστηκαν.   Ο δράστης στη συνέχεια βγήκε έξω και μετά από λίγο επέστρεψε στην καφετέρια και πυροβόλησε στο κεφάλι το θύμα. Αμέσως μετά ο δράστης έφυγε από την καφετέρια, ενώ σύμφωνα με πληροφορίες τον περίμεναν έξω συνεργοί του. Η αστυνομία εξετάζει όλα τα ενδεχόμενα ως προς το κίνητρο της δολοφονίας.   Η καφετέρια ανήκει στον γνωστό ηθοποιό, Μάνο Παπαγιάννη και στην σύζυγό του, επίσης ηθοποιό, Αγγελική Δαλιάνη. Στο σημείο έσπευσε αργά το βράδυ η δικηγόρος του Μάνου Παπαγιάννη. Η Ιωάννα Παναγοπούλου σε δήλωσή της αναφέρθηκε στο περιστατικό, για την ψυχολογική κατάσταση του Μάνου Παπαγιάννη και των υπαλλήλων της καφετέριας. Η δικηγόρος μίλησε για άμεση κινητοποίηση των αρχών, τις οποίες ευχαρίστησε εκ μέρους του πελάτη της, ενώ έκανε λόγο για αύξηση της εγκληματικότητας στην περιοχή καθώς χθες άλλη μία ανθρωποκτονία σημειώθηκε χθες στην περιοχή.    Συγκλονίζουν οι μαρτυρίες   «Εμείς δουλεύουμε σε μαγαζί δίπλα, στον πρώτο πυροβολισμό πεταχτήκαμε έξω. Προλάβαμε τον δράστη μέσα στο καφέ, ο οποίος έβγαινε τρέχοντας από την μπροστινή πόρτα. Του είχε ρίξει άλλες δύο πιστολιές. Η πρώτη ήταν στην πλάτη, μετά του έριξε άλλες δύο στην πλάτη. Συνέχισε να τον χτυπάει με το όπλο στο κεφάλι ενώ ήταν ήδη πυροβολημένος ο άνθρωπος» δήλωσε αυτόπτης μάρτυρας της σκληρής δολοφονίας σε καφετέρια στο Περιστέρι στον ΑΝΤ1.   «Ήταν 1,5 ώρα μαζί στην καφετέρια. Έφυγε και ξαναήρθε μέσα σε δύο λεπτά, κάθονταν δύο φίλοι μου στο διπλανό τραπέζι. Γύρισε, μπήκε από την πλαϊνή τζαμαρία του μαγαζιού, πήδηξε, λέει στον κόσμο μην φοβηθείτε, δεν θα σας πειράξω. Τον πυροβόλησε μία φορά στην πλάτη και μετά δύο στο κεφάλι. Τον χτύπησε με το όπλο και έφυγε μέσα στα στενά» πρόσθεσε. Το θύμα παραλήφθηκε εν ζωή από ασθενοφόρο του ΕΚΑΒ και μεταφέρθηκε στο νοσοκομείο ""Αττικόν"" όπου κατέληξε.   Με πληροφορίες από ΑΠΕ-ΜΠΕ/ANT1" " Δολοφονία στο Περιστέρι: Οι κάμερες ασφαλείας κατέγραψαν το πρόσωπο του δράστη" "2022-01-08 17:33:05.818805"
"Στις 19 Ιουνίου πρόκειται να ανακοινωθεί η απόφαση για τους πρώην ειδικούς φρουρούς από το δικαστήριο της Λαμίας για τη δολοφονία του Αλέξη Γρηγορόπουλου.    Ολοκληρώθηκε το μεσημέρι της Δευτέρας στο Μικτό Ορκωτό Εφετείο Λαμίας η ακροαματική διαδικασία της δίκης σε δεύτερο βαθμό των πρώην ειδικών φρουρών Επαμεινώνδα Κορκονέα και Βασίλη Σαραλιώτη, για τη δολοφονία του 15χρονου μαθητή Αλέξη Γρηγορόπουλου στα Εξάρχεια τον Δεκέμβριο του 2008.     Η τελευταία ουσιαστικά συνεδρίαση, ολοκληρώθηκε με τις αγορεύσεις των συνηγόρων υπεράσπισης του Βασίλη Σαραλιώτη κκ Διαμάντη και Αλετρά, με την Πρόεδρο του Δικαστηρίου, κα Πάνταινα να ανακοινώνει ότι η απόφασή τους θα ανακοινωθεί στις 19 Ιουνίου 2019 στη 1:00 το μεσημέρι και αφού πρώτα προηγηθεί η διάσκεψη των ένορκων και τακτικών δικαστών.     Μετά την ανακοίνωση της απόφασης οι συνήγοροι των κατηγορούμενων, έχουν το δικαίωμα να ζητήσουν τον καταλογισμό ελαφρυντικών, σε μια διαδικασία που μπορεί να ολοκληρωθεί το απόγευμα της ίδιας ημέρας, όπως ανέφερε η Πρόεδρος.   Αναφορικά με τις αγορεύσεις των συνηγόρων υπεράσπισης του Βασίλη Σαραλιώτη, υποστήριξαν ότι ο εντολέας τους δεν είχε καμία απολύτως ανάμειξη στις ενέργειες Κορκονέα και ζήτησαν την απαλλαγή του.   Υπενθυμίζεται, ότι πρωτόδικα ο Επαμεινώνδας Κορκονέας είχε καταδικαστεί στο Μικτό Ορκωτό Δικαστήριο της Άμφισσας σε ισόβια καθώς είχε κριθεί ένοχος για ανθρωποκτονία από πρόθεση με άμεσο δόλο χωρίς να του αναγνωριστεί κανένα ελαφρυντικό και είναι κρατούμενος στις φυλακές Δομοκού.   Ο δεύτερος ειδικός φρουρός, Βασίλης Σαραλιώτης, καταδικάστηκε σε 10ετή κάθειρξη επίσης χωρίς ελαφρυντικά, ο οποίος ωστόσο αποφυλακίστηκε με περιοριστικούς όρους το 2012.   Με πληροφορίες από Lamiareport" " Δολοφονία Γρηγορόπουλου: Στις 19 Ιουνίου η απόφαση για τους Κορκονέα – Σαραλιώτη" "2022-01-08 17:33:05.818805"
"Επιμένει στην αθωότητα του εκατομμυριούχου ομογενούς Φώτη Ντούλος, ο δικηγόρος του, ο οποίοις ζητά να προχωρήσει κανονικά η δικαστική διαδικασία, παρότι ο πελάτης του δεν είναι πια εν ζωή.   Ο 52χρονος Ντούλος άφησε την τελευταία του πνοή στο νοσοκομείο, μετά την απόπειρα αυτοκτονίας με μονοξείδιο του άνθρακα που είχε κάνει προ ημερών. Κατηγορείται για τη δολοφονία της συζύγου του, Τζένιφερ Φάρμπερ - η οποία αγνοείται από τον περασμένο Μάιο, όταν άφησε τα πέντε παιδιά τους στο σχολείο και παρά τις εκτεταμένες έρευνες, δεν έχει βρεθεί κανένα ίχνος της.   Ωστόσο, ο δικηγόρος του, Νορμ Πάτις επιμένει πως ο πελάτης του είναι αθώος και για να το αποδείξει, ζήτησε από την πολιτεία του Κονέκτικατ να συνεχιστούν κανονικά οι νομικές διαδικασίες της ποινικής δίωξης κατά του Ντούλος - παρότι ο ίδιος δεν βρίσκεται πια στη ζωή.   Το αν θα πραγματοποιηθεί δίκη μετά θάνατον, μένει να αποδειχτεί, ωστόσο, όπως ανέφεραν ειδικοί στο CNN, πρόκειται για μία διαδικασία εξαιρετικά σπάνια.   «Από τη δική μου εμπειρία είναι παντελώς πρωτόγνωρο να συνεχίζεται μία δικαστική υπόθεση ενώ ο κατηγορούμενος έχει πεθάνει» εξηγεί ο Τοντ Φέρνοου, καθηγητής νομικής και δ/ντής ποινικού δικαίου στο πανεπιστήμιο του Κονέκτικατ, συμπληρώνοντας: «Ωστόσο, επίσης δεν γνωρίζω την ύπαρξη κανόνα που να απαγορεύει κάτι τέτοιο».   Τον περασμένο μήνα, ο Ντούλος δήλωσε αθώος για τη δολοφονία της γυναίκας του. Ωστόσο, με το δικό του θάνατο, το μέλλον της υπόθεσης βρίσκεται στον αέρα - και μαζί η τύχη της Τζέφιφερ Φάρμπερ Ντούλος.   Το χρονικό    Ο Ντούλος και η Φάρμπερ βρίσκονταν εν μέσω ενός έντονου διαζυγίου και μιας άγριας δικαστικής μάχης για την επιμέλεια των παιδιών, όταν η 50χρονη μητέρα πέντε παιδιών εξαφανίστηκε μυστηριωδώς, τον Μάιο του 2019.   Από την αρχή ο Φώτης Ντούλος θεωρήθηκε ύποπτος. Μία εβδομάδα μετά την έναρξη των ερευνών συνελήφθη τόσο ο ίδιος όσο και η τότε σύντροφός του, Μισέλ Τροκόνις, με τις κατηγορίες της αλλοίωσης στοιχείων και παρεμπόδισης των αρχών. Όμως, οι αρχές δεν κατάφεραν να βρουν το πτώμα της Τζένιφερ Ντούλος, για να θεμελιωθούν οι κατηγορίες. Παρόλα αυτά, με συμπληρωματικά στοιχεία, απήγγειλαν κατηγορίες σε βάρος του συζύγου της.   Έπειτα από πολύμηνες έρευνες, ο Φώτης Ντούλος συνελήφθη στις 7 Ιανουαρίου, αντιμετωπίζοντας κατηγορίες για ανθρωποκτονία και απαγωγή.   Τι έγραφε στο σημείωμα αυτοκτονίας   Ο Φώτης Ντούλος επέμεινε για την αθωότητά του, στο σημείωμα που βρέθηκε κοντά του, σύμφωνα με έγγραφα που κατέθεσαν οι δικηγόροι του στο δικαστήριο.   Στο σημείωμα, που βρήκαν οι αστυνομικοί, ο Ντούλος «δήλωνε την αθωότητά του για τα διαβότητα και φρικτά εγκλήματα που η πολιτεία τον έχει κατηγορήσει και υποστηρίζει ότι ο δικηγόροι του έχουν τα στοιχεία για να το αποδείξουν», αναφέρουν οι δικηγόροι του στα έγγραφα που κατέθεσαν στο δικαστήριο.   Την ημέρα που ο Ντούλος βρέθηκε ημιθανής, στο γκαράζ του σπιτιού, επρόκειτο να εμφανιστεί στο δικαστήριο, για την ακροαματική διαδικασία που αφορούσε την εγγύησή του και μπορεί να αναγκαζόταν να επιστρέψει στη φυλακή.   Με πληροφορίες από CNN/ΑΡ" " Υπόθεση Ντούλος: Να δικαστεί μετά θάνατον ζητά o δικηγόρος του - «Για να αποδειχτεί η αθωότητά του»" "2022-01-08 17:33:05.818805"
"Ένας Βούλγαρος κρατείται στη Γερμανία ως ύποπτος για τον βιασμό και τη δολοφονία της δημοσιογράφου Βικτόρια Μαρίνοβα, ανακοίνωσε ο επικεφαλής των εισαγγελικών αρχών της Βουλγαρίας.    Οι αρχές στη Βουλγαρία δήλωσαν πως έχει εκδοθεί ένταλμα σύλληψης για τον 21χρονο άντρα, ο οποίος θα κατηγορηθεί ερήμην για βιασμό και ανθρωποκτονία.    Ο Γενικός Εισαγγελέας της Βουλγαρίας Σοτίρ Τσατσάροφ επιβεβαίωσε τη σύλληψη, ενώ μέσω της βουλγαρικής δικαιοσύνης έγινε γνωστό το όνομα του. Λέγεται Σεβερίν Κρασιμίροφ και είναι Βούλγαρος πολίτης.    Ο Τσάτσαροφ δήλωσε στην ίδια συνέντευξη Τύπου, ότι δεν θα μπορούσε να πει σε αυτό το στάδιο εάν η δολοφονία συνδέεται με την δημοσιογραφική δουλειά της Μαρινόβα.   Σύμφωνα με τον υπουργό Εσωτερικών Μλάντεν Μαρίνοφ υπάρχουν αποδείξεις που συνδέουν το Κρασιμίροφ με τη δολοφονία της Μαρίνοβα. Ο Κρασιμίροφ, που είναι κάτοικος της πόλης Ρούσε στην οποία έγινε το έγκλημα, έχει ποινικό μητρώο που σχετίζεται με κλοπές μετάλλων σκραπ.   Σύμφωνα με τον υπουργό oi ερευνητές της αστυνομίας μίλησαν με την οικογένεια και τους φίλους της δημοσιογράφου και  για την ώρα «δεν υπάρχει καμία συσχέτιση με τη δουλειά της».   Η αστυνομία της Βουλγαρίας έθεσε χθες υπό κράτηση έναν Ρουμάνο πολίτη, όμως διαπιστώθηκε πως δεν έχει κάποια σχέση με την υπόθεση και αναμένεται να αφεθεί ελεύθερος.    Με πληροφορίες από Guardian           " " Σύλληψη Βούλγαρου στη Γερμανία για τη δολοφονία της Μαρίνοβα" "2022-01-08 17:33:05.818805"
"H 23χρονη Bee Love Slater βρέθηκε νεκρή μέσα σε ένα αυτοκίνητο στη Φλόριντα. Είναι η 18η transgender που δολοφονείται στις ΗΠΑ από τις αρχές της χρονιάς και πλέον η ανησυχία για τα εγκλήματα αυτά είναι πιο έντονη από ποτέ.   Η σορός της Bee βρέθηκε καμμένη σε βαθμό που δεν αναγνωρίζονταν. 18 transgender άτομα έχουν δολοφονηθεί φέτος στις Ηνωμένες Πολιτείες, σύμφωνα με την οργάνωση Human Rights Campaign που παρακολουθεί και καταγράφει τη βία κατά των τρανς ατόμων.   Οι αρχές χρειάστηκε να χρησιμοποιήσουν τα οδοντιατρικά αρχεία για να την ταυτοποιήσουν, αφού βρέθηκε στις 4 Σεπτεμβρίου λίγο έξω από το Clewiston της Φλόριντα. Ο σερίφης δήλωσε ότι οι ερευνητές αντιμετωπίζουν την υπόθεση ως ανθρωποκτονία, αλλά υποστηρίζει πως δεν έχουν στοιχεία που να δείχνουν ότι ήταν έγκλημα μίσους. Οι αρχές εξετάζουν μια σειρά από ποστ στα σόσιαλ μίντια που απευθύνονται στην Slater πριν από το θάνατό της και ο σερίφης δήλωσε ότι ενώ δεν περιλαμβάνουν άμεσες απειλές, εκφράζουν επιθυμία να την βλάψουν. Πρόσωπο από το φιλικό περιβάλλον της 23χρονης, είπε στο περιοδικό Out ότι κάποιος την απειλούσε στο Facebook λίγο πριν το θάνατό της. Υποστηρίζει πως μια μέρα πριν βρει τραγικό θάνατο, είχε δεχθεί μηνύματα που την έκαναν να αισθάνεται ότι θέλουν να της επιτεθούν και να της κάνουν κακό. Η ίδια πηγή αναφέρει πως είπε ότι ήθελε να φύγει από την πόλη επειδή φοβόταν.   Οι υποστηρικτές των θυμάτων ομοφυλοφιλικών, αμφιφυλόφιλων και τρανσεξουαλικών εγκλημάτων δήλωσαν ότι ο θάνατος της Slater έρχεται να προστεθεί στην κατηγορία βίας κατά των transgender. Το 2018 είχαν καταγραφεί τουλάχιστον 26 αντίστοιχοι θάνατοι, οι περισσότεροι από τους οποίους αφορούσαν μαύρες γυναίκες transgender. «Αυτά τα θύματα δεν είναι αριθμοί - ήταν άνθρωποι με ελπίδες και όνειρα, αγαπημένα πρόσωπα που χάθηκαν», ανέφερε ανακοίνωση της Human Rights Campaign. Το 2017, καταγράφηκαν 29 θάνατοι, σύμφωνα με τα στοιχεία που έχει η οργάνωση ενώ τονίζεται πως πολλές από τις δολοφονίες ήταν σοκαριστικά βίαιες.   Η Janet Taylor, πρώην επίτροπος της πολιτείας, δήλωσε το Σάββατο πως η αίσθηση της κοινότητας είναι ότι αυτό είναι πραγματικά ένα έγκλημα μίσους. «Οι σεξουαλικές προτιμήσεις είναι κάτι που δεν κρίνουμε. Η κοινότητά μας θέλει απλώς να αποδοθεί δικαιοσύνη για την οικογένειά της».   Η Αμερικανική Ιατρική Εταιρεία χαρακτήρισε τη βία κατά των τρανς ανθρώπων «επιδημία» και ψήφισε σε μια διάσκεψη τον Ιούνιο, την πρόταση να υιοθετήσουν νέες πολιτικές για να βοηθήσουν στην πρόληψη αυτής της βίας. «Σύμφωνα με τα διαθέσιμα στοιχεία, η θανάσιμη βία κατά των τρανς στις Η.Π.Α. αυξάνεται και τα περισσότερα θύματα ήταν μαύρες γυναίκες transgender», δήλωσε  μέλος του συμβουλίου.   Ωστόσο εκφράζουν ανησυχία πως ο αριθμός των θυμάτων θα μπορούσε να είναι ακόμα μεγαλύτερος λόγω της ανεπαρκούς αναφοράς των αρχών και εκτιμούν πως απαιτείται καλύτερη συλλογή δεδομένων αλλά και πως είναι απαραίτητη η δημιουργία στρατηγικών που θα αποτρέψουν τη βία.    Με πληροφορίες από New York Times    " " H 23χρονη Bee βρέθηκε καμένη μέσα σε όχημα - Είναι η 18η transgender που δολοφονήθηκε φέτος στις ΗΠΑ" "2022-01-08 17:33:05.818805"
"Εκτεταμένες επιχειρήσεις για την αντιμετώπιση της εγκληματικότητας, αλλά και την πρόληψη τροχαίων ατυχημάτων, πραγματοποίησε η Αστυνομία και στους πέντε νομούς της περιφέρειας Πελοποννήσου.   Ειδικότερα, σύμφωνα με την Αστυνομία, κατά τη διάρκεια ελέγχων που έγιναν τις δύο τελευταίες ημέρες σε Κορινθία, Αργολίδα, Αρκαδία, Μεσσηνία και Λακωνία προσήχθησαν στα κατά τόπους αστυνομικά τμήματα 168 άτομα, εκ των οποίων συνελήφθησαν 75, κατηγορούμενοι για διάφορα αδικήματα.   Σύμφωνα πάντα με την Αστυνομία, συνελήφθησαν μεταξύ άλλων, τρία άτομα για υποθέσεις ναρκωτικών, 14 άτομα για κλοπή ηλεκτρικής ενέργειας, εννέα άτομα σε βάρος των οποίων εκκρεμούσαν καταδικαστικές αποφάσεις, ένα άτομο, διότι εκκρεμούσε σε βάρος του ένταλμα σύλληψης του ανακριτή Καλαμάτας, για ανθρωποκτονία, δύο άτομα για διακεκριμένες περιπτώσεις κλοπής, ένα άτομο για παράβαση του νόμου «Περί Προστασίας Αρχαιοτήτων» κ.ά.   Επίσης, έγιναν έλεγχοι σε 729 αυτοκίνητα και βεβαιώθηκαν 333 παραβάσεις του Κώδικα Οδικής Κυκλοφορίας, ενώ συνελήφθησαν 23 άτομα για παραβάσεις του ΚΟΚ." " Δεκάδες συλλήψεις στην Πελοπόννησο το τελευταίο διήμερο" "2022-01-08 17:33:05.818805"
"Με την ετυμηγορία του Τριμελούς Εφετείου Ανηλίκων Θεσσαλονίκης έπεσε η αυλαία στην πολύκροτη υπόθεση δολοφονίας 80χρονου, πριν 7 χρόνια, στην Κερκίνη Σερρών, υπόθεση που είχε προκαλέσει σοκ στο πανελλήνιο, καθώς ως δράστιδες κατηγορήθηκαν μία 16χρονη και μία 15χρονη, η πρώτη ως φυσικός αυτουργός και η δεύτερη για άμεση συνέργεια. Οι δύο έφηβες φαίνεται ότι αντέδρασαν στην επιθυμία του ηλικιωμένου να ικανοποιήσει τη γενετήσια ορμή του έναντι πληρωμής, με συνέπεια το θύμα να δεχθεί θανατηφόρα χτυπήματα με στιλέτο.   Ύστερα από αναίρεση στον 'Αρειο Πάγο, η υπόθεση οδηγήθηκε εκ νέου στο ακροατήριο του Εφετείου Ανηλίκων, στο εδώλιο του οποίου κάθισε μόνο η κατηγορούμενη ως φυσικός αυτουργός, 23 ετών σήμερα. Το δικαστήριο την καταδίκασε σε 5ετή κάθειρξη, αφού προηγουμένως την έκρινε ένοχη για ανθρωποκτονία εν βρασμώ ψυχικής ορμής -κατά μετατροπή της κατηγορίας από ανθρωποκτονία εκ προθέσεως σε ήρεμη ψυχική κατάσταση- ενώ της αναγνώρισε ελαφρυντικό, επειδή «ωθήθηκε στην πράξη λόγω ανάρμοστης συμπεριφοράς του θύματος».   Με βάση την απόφαση, η 23χρονη παραμένει σε καθεστώς ελευθερίας. Η κατηγορούμενη, που ζει πια στη Γερμανία και ετοιμάζεται να ξεκινήσει σπουδές, απολογούμενη ζήτησε συγγνώμη από την οικογένεια του 80χρονου. «Η σημερινή κατάληξη μπορεί να προσφέρει γαλήνη στην εντολέα μου, υπό την έννοια ότι δεν θα γυρίσει σε καθεστώς κράτησης, γαλήνη στην οικογένεια του θύματος αλλά και στην τοπική κοινωνία που είχε διχαστεί μετά το έγκλημα» δήλωσε ο συνήγορός της Θανάσης Αλεξόπουλος.   Το Νοέμβριο του 2014, πάλι το Εφετείο Ανηλίκων της Θεσσαλονίκης, κατόπιν έφεσης σε προηγούμενη απόφαση του Δικαστηρίου Ανηλίκων Σερρών, είχε καταδικάσει την 23χρονη σε κάθειρξη 10 ετών και 2 μηνών. Μετά την απόφαση εκείνη, η ίδια οδηγήθηκε στις γυναικείες φυλακές Ελαιώνα όπου έμεινε κρατούμενη 15 μήνες. Αποφυλακίστηκε όταν ο 'Αρειος Πάγος έκανε δεκτή την αίτηση αναίρεσης κατά της εφετειακής απόφασης, λόγω μη επαρκούς αιτιολόγησης. Η υπόθεση έφτασε εκ νέου στο Εφετείο Ανηλίκων Θεσσαλονίκης, που την εξέτασε τώρα με νέα σύνθεση. Όσον αφορά στη συγκατηγορούμενη της, 22 ετών σήμερα, το Δικαστήριο Ανηλίκων Σερρών την τιμώρησε με αναμορφωτικά και θεραπευτικά μέτρα." " Πέντε χρόνια φυλακή για τη νεαρή που σκότωσε τον 80χρονο στην Κερκίνη" "2022-01-08 17:33:05.818805"
"Η γυναίκα που εκτέθηκε στον νευροτοξικό παράγοντα Νόβιτσοκ, στο Έιμσμπερι της Βρετανίας, πέθανε στο νοσοκομείο την Κυριακή το βράδυ.   Η μητροπολιτική αστυνομία ξεκίνησε έρευνα για ανθρωποκτονία.   Η γυναίκα, αναγνωρίστηκε από τις αρχές ως η Ντόουν Στέρτζες, 44 ετών από το Durrington. Η οικογένειά της ενημερώθηκε για το θάνατό της, ενώ τους παρέχεται υποστήριξη από ειδικά εκπαιδευμένους αξιωματικούς.   Ο 45χρονος Τσάρλι Ρόουλι, ο οποίος βρέθηκε μαζί με την Στέρτζες αναίσθητος σε οίκημα στο Έιμσμπερι το Σάββατο, σε μικρή απόσταση από το Σάλσμπερι, όπου ο Σκριπάλ και η κόρη του Γιούλια είχαν δηλητηριαστεί με την ίδια νευροτοξική ουσία στις αρχές Μαρτίου, βρίσκεται ακόμη σε κρίσιμη κατάσταση στο νοσοκομείο.   «Αυτά είναι σοκαριστικά και τραγικά νέα. Η Ντόουν άφησε πίσω της την οικογένειά της, συμπεριλαμβανομένων τριών παιδιών και οι σκέψεις και οι προσευχές μας είναι μαζί τους, σε αυτή την υπερβολικά δύσκολη ώρα», ανέφερε ο επικεφαλής της αντιτρομοκρατικής υπηρεσίας του Ηνωμένου Βασιλείου, Νιλ Μπάσου.   «Αυτή η τρομερή είδηση χρησίμευσε μόνο για να ενισχύσει την αποφασιστικότητά μας να εντοπίσουμε και να φερουμε στη δικαιοσύνη το πρόσωπο ή τα πρόσωπα που είναι υπεύθυνα για αυτό που μπορώ να χαρακτηρίσω μόνο ως μια εξωφρενική, απερίσκεπτη και βάρβαρη πράξη», πρόσθεσε.   Με πληροφορίες από The Guardian" " Βρετανία: Πέθανε η γυναίκα που εκτέθηκε στον νευροτοξικό παράγοντα Νόβιτσοκ στο Έιμσμπερι" "2022-01-08 17:33:05.818805"
"Μηνυτήρια αναφορά για την πυρκαγιά στη Ανατολική Αττική στις 23ης Ιουλίου κατέθεσε στην Εισαγγελία Πρωτοδικών Αθηνών σήμερα η επικεφαλής της «Πλεύσης Ελευθερίας» Ζωή Κωσταντοπούλου.   Με αυτή στρέφονται, όπως είπε και σε δήλωσή της η κ. Κωνσταντοπούλου, σε βάρος κυβερνητικών και αυτοδιοικητικών προσώπων, καθώς και υπηρεσιακών παραγόντων, των οποίων πράξεις και παραλήψεις συνδέονται αιτιωδώς με το θάνατο δεκάδων πολιτών κατά τη διάρκεια της πυρκαγιάς.     Μέσα στις 17 σελίδες της αναφοράς περιγράφεται σειρά αξιοποίνων κακουργηματικών πράξεων, όπως ανθρωποκτονία από πρόθεση με ενδεχόμενο δόλο κατά συρροή και έκθεση κατά συρροή από την οποία επήλθε θάνατος ή βαριά βλάβη της υγείας.   «Παρά τον υψηλό βαθμό κινδύνου, που ήταν γνωστός ακόμη και στον πρωθυπουργό, οι συναρμόδιοι φορείς και υπηρεσίες ήταν εντελώς ανέτοιμοι και εκτός μάχης», αναφέρει.   Εξάλλου συνεχίζεται η έρευνα της Εισαγγελίας Πρωτοδικών σχετικά με την ανωτέρω πυρκαγιά. Σύμφωνα με πληροφορίες μέχρι το τέλος της επόμενης εβδομάδας αναμένεται να έχουν διαβιβαστεί στην Εισαγγελία οι επικοινωνίες που έχουν καταγράφει μεταξύ των εμπλεκομένων πριν και μετά την καταστροφή προκειμένου να τεθούν υπόψη του ανεξάρτητου πραγματογνώμονα που συντρέχει τους εισαγγελικούς λειτουργούς στην έρευνα.   Χρήσιμα συμπεράσματα φέρεται να απεκόμισαν από την αυτοψία που πραγματοποίησαν την προηγούμενη Παρασκευή για 6 και πλέον ώρες οι εισαγγελείς, παρουσία της εισαγγελέως του Αρείου Πάγου Ξένης Δημητρίου στην καμένη περιοχή." " Μηνυτήρια αναφορά κατέθεσε η Κωνσταντοπούλου για την πυρκαγιά στο Μάτι" "2022-01-08 17:33:05.818805"
"   Ο 19χρονος φοιτητής της Φλόριντα Όστιν Χαρούφ που κατηγορείται ότι σκότωσε ένα ανδρόγυνο τον Αύγουστο και δάγκωσε το πρόσωπο του θύματος δήλωσε στις αρχές έπειτα από την επίθεση του: «Βοηθήστε με, έφαγα κάτι άσχημο», ενώ στη συνέχεια και ενώ έφτυσε ένα κομμάτι σάρκας παραδέχτηκε ότι τα θύματα του ήταν «άνθρωποι»,  σύμφωνα με έγγραφα της δικογραφίας που είδαν το φως της δημοσιότητας. Ο Χαρούφ κατηγορείται για ανθρωποκτονία δεύτερου βαθμού στην επίθεση που πραγματοποίησε στις 15 Αυγούστου εναντίον του 59χρονου Τζον Στίβενς και της γυναίκας του, της 53χρονης Μισέλ Μισκόν, έξω από το σπίτι τους στην Τεκουέστα της Φλόριντα. Οι διωκτικές αρχές τονίζουν πως θα επιδιώξουν να απαγγελθούν στον Χαρούφ κατηγορίες για ανθρωποκτονία σε πρώτο βαθμό, που θα τον φέρουν αντιμέτωπο με την θανατική ποινή.   Σύμφωνα με τους αστυνομικούς, βρήκαν τον δράστη, πρώην αθλητή του αμερικάνικου ποδοσφαίρου και παλαιστή με τα εσώρουχα του, να μιμείται φωνές ζώων και να δαγκώνει το πρόσωπο του Στίβενς στην είσοδο του χώρου στάθμευσης της οικίας των θυμάτων. Ο ίδιος παρακάλεσε τους αστυνομικούς να τον σκοτώσουν αφού τον τράβηξαν από το σώμα του Στίβενς. «Πυροβολήστε με τώρα, αξίζω να πεθάνω», είπε ο Χαρούφ.    Το Ομοσπονδιακό Γραφείο Ερευνών ( FBI) πραγματοποιεί έρευνες για να εξακριβώσει κατά πόσον ο Χαρούφ βρισκόταν υπό την επήρεια ναρκωτικών ουσιών. Ο 19χρονος δράστης νοσηλεύτηκε για περίπου δύο μήνες έπειτα από την επίθεση. Ο πατέρας του τονίζει πως ο οισοφάγος του γιου του είχε καεί. Ο σερίφης Γουίλιαμ Σνάιντερ δήλωσε πως ο Χαρούφ ενδεχομένως να κατάπιε χημικές ουσίες που χρησιμοποιούνται για χλοοτάπητες, τις οποίες βρήκε στο γκαράζ του ζευγαριού.   Σύμφωνα με την δικογραφία, ένας αστυνομικός διέταξε τον Χαρούφ να αποτραβηχθεί από το σώμα του Στίβενς, ενώ ένας άλλος χρησιμοποίησε ηλεκτρικό όπλο αναισθητοποίησης στον δράστη, χωρίς όμως αποτέλεσμα. Ο Σνάιντερ τόνισε πως οι αστυνομικοί δεν πυροβόλησαν τον Χαρούφ, υπό τον φόβο μήπως πετύχουν τον Στίβενς. Στο τέλος, τα δαγκώματα ενός σκύλου της αστυνομίας κατάφεραν να αποτραβήξουν τον Χαρούφ από το σώμα του θύματος. Το πτώμα της Μισκόν βρέθηκε εντός του χώρου στάθμευσης.    Λιγότερο από μια ώρα πριν την επίθεση, ο Χαρούφ δειπνούσε με τον πατέρα του, την αδερφή του και ένα φίλο του σε ένα εστιατόριο περίπου 6,5χλμ από το σπίτι των θυμάτων, όταν φέρεται να διαπληκτίστηκε λεκτικά με τον πατέρα του. Οπτικοακουστικό υλικό από κάμερες παρακολούθησης δείχνουν τον δράστη να βγαίνει από το εστιατόριο περπατώντας ήρεμα, περίπου 45 λεπτά πριν την επίθεση. Η μητέρα του, χωρίς να γνωρίζει για την επίθεση του γιου της, κάλεσε την αστυνομία δηλώνοντας την εξαφάνιση του. Όπως τόνισε στις αρχές ο γιος της συμπεριφερόταν περίεργα για περίπου μια εβδομάδα, υποστηρίζοντας ότι διέθετε υπερδυνάμεις και ότι ήταν σταλμένος στη Γη για να βοηθήσει ανθρώπους. Τα θύματα ζούσαν σε κοντινή απόσταση από την οικεία του πατέρα του Χαρούφ και συνήθιζαν να κάθονται στο χώρο στάθμευσης της οικείας τους με την πόρτα ανοιχτή, βλέποντας τηλεόραση και κουβεντιάζοντας με τους περαστικούς. Οι γονείς του Χαρούφ με ανακοίνωση τους μέρες μετά την σφαγή, εξέφρασαν τα συλλυπητήρια στην οικογένεια των θυμάτων, ζητώντας συγγνώμη από τον Τζεφ Φίσερ, γείτονα των θυμάτων, που μαχαιρώθηκε από τον δράστη καθώς προσπαθούσε να σώσει το ζευγάρι." " O 19χρονος φοιτητής που συνελήφθη να τρώει το πρόσωπο του θύματός του παρακαλούσε τους αστυνομικούς να τον σκοτώσουν" "2022-01-08 17:33:05.818805"
"Υπέκυψε στα τραύματά του τη Δευτέρα, το τριών ετών κοριτσάκι που τραυματίστηκε βαριά κατά τη διάρκεια επίθεσης με μαχαίρι στην Πολιτεία Άινταχο, στο βορειοδυτικό τμήμα των ΗΠΑ, γνωστοποίησε η αστυνομία, διευκρινίζοντας πως άλλα επτά θύματα συνεχίζουν να νοσηλεύονται.   Η επίθεση, που διαπράχθηκε εν μέσω του παιδικού πάρτι γενεθλίων του μικρού κοριτσιού στην πόλη Μπόισι, σόκαρε όλη τη χώρα.   Ο φερόμενος ως δράστης της επίθεσης έχει συλληφθεί και προφυλακιστεί, γνωστοποίησε η αστυνομία την Κυριακή.   Το κοριτσάκι, που διακομίστηκε αεροπορικώς στη γειτονική Πολιτεία Γιούτα για του προσφερθούν επείγουσες ιατρικές φροντίδες, τελικά υπέκυψε στα τραύματά του, ανέφερε η αστυνομία της πόλης Μπόισι σε σύντομη ανακοίνωσή της τη Δευτέρα.   Ο άνδρας κατηγορείται πως επιτιθέμενος αδιακρίτως με μαχαίρι τραυμάτισε συνολικά εννιά ανθρώπους, τρεις ενήλικους και έξι παιδιά ηλικίας από τριών έως 12 ετών.   Επτά άνθρωποι παραμένουν στο νοσοκομείο «με σοβαρά τραύματα».   Ο δράστης αναμενόταν να προσαχθεί τη Δευτέρα ενώπιον δικαστηρίου για να του απαγγελθούν και τυπικά κατηγορίες.      Ο Τίμι Κίνερ, 30 ετών, αφροαμερικανός από το Λος Άντζελες, διώκεται για ανθρωποκτονία από πρόθεση και πρόκληση σοβαρών σωματικών βλαβών κατά συρροή, με επιβαρυντικές περιστάσεις, καθώς τα περισσότερα θύματά του ήταν παιδιά.   Η επίθεση διαπράχθηκε σε διαμέρισμα πολυκατοικίας όπου διαμένουν κυρίως οικογένειες προσφύγων, στην πλειονότητά τους από τη Συρία, το Ιράκ και την Αιθιοπία.   Ο Κίνερ διέπραξε την επίθεση μία ημέρα αφού η γυναίκα που τον φιλοξενούσε τον έδιωξε, εξήγησε την Κυριακή ο επικεφαλής της αστυνομίας του Μπόισι, ο Μπιλ Μπόουνς.   Με πληροφορίες από ΑΠΕ-ΜΠΕ-AFP" " ΗΠΑ: Πέθανε το τρίχρονο κοριτσάκι που τραυματίστηκε από την επίθεση με μαχαίρι στο πάρτι γενεθλίων του" "2022-01-08 17:33:05.818805"
"  Θανατοποινίτης, που είχε καταδικαστεί για ανθρωποκτονία, εκτελέστηκε σήμερα στην Λωρίδα της Γάζας.   Οπως έγινε γνωστό από το υπουργείο Εσωτερικών της κυβέρνησης της Χαμάς, ο Χάνι Μοχάμαντ Αμπού Αλιάν, κάτοικος Χαν Γιούνες, εκτελέστηκε στις 17:30 (ώρα Ελλάδας).   Ο Αλιάν είχε καταδικαστεί σε απαγχονισμό, από δικαστήριο του Χαν Γιούνες, κατηγορούμενος για δύο ανθρωποκτονίες.   Σύμφωνα με ανακοίνωση της Διεθνούς Αμνηστίας, υπήρχε εδώ και καιρό αίτημα της οργάνωσης στις τοπικές αρχές να μην προχωρήσουν στην εκτέλεση, επειδή κατά την περίοδο που τελέστηκαν τα ανθρωποκτονίες για τις οποίες κατηγορείται, ο Αλιάν ήταν ανήλικος.   Συγκεκριμένα ο διευθυντής της  Διεθνούς Αμνηστίας για τη Μέση Ανατολή και τη Βόρεια Αφρική, Φίλιπ Λούθερ, κατήγγειλε με ανακοίνωσή του: «Είναι σοκαριστικό το ότι ο Χάνι Αμπού Αλιάν εκτελέστηκε, κυρίως με δεδομένο ότι το έγκλημα διαπράχθηκε όταν ήταν μικρότερος των 18 ετών και ότι η καταδίκη του αποφασίστηκε από ένα δικαστήριο, το οποίο βασίστηκε, σύμφωνα με τον δικηγόρο του καταδικασθέντα, στην ομολογία που του αποσπάστηκε».   Η Διεθνής Αμνηστία γνωστοποίησε ότι ο Αλιάν είχε πρωτόδικα καταδικαστεί τον Μάιο του 2010 σε δις ισόβια για την ανθρωποκτονία ενός φίλου του το 2009 και «τη δολοφονία και τον βιασμό ενός παιδιού έξι ετών το 2000, όταν ήταν ανήλικος».   Τον Σεπτέμβριο του 2012, και μετά από έφεση της εισαγγελίας, ο Αλιάν καταδικάστηκε στην εσχάτη των ποινών.    " " Εκτελέστηκε θανατοποινίτης στη Γάζα" "2022-01-08 17:33:05.818805"
"Στο δικαστήριο όπου εκδικάζεται η υπόθεση δολοφονίας της Ελένης Τοπαλούδη βρέθηκε το πρωί της Δευτέρας η Μάγδα Φύσσα, για να συμπαρασταθεί στους γονείς της φοιτήτριας.    Η μητέρα του Παύλου Φύσσα μπήκε στο δικαστήριο και πλησίασε τους γονείς, στους οποίους είπε λίγα λόγια συμπαράστασης, ενώ με την μητέρα της φοιτήτριας είχαν επίσης μια σύντομη συζήτηση εκτός δικαστικής αίθουσας, όπου ο φωτογραφικός φακός κατέγραψε τις δυο γυναίκες να περπατούν σε κάποια στιγμή αγκαλιά.                   Οργή της μητέρας της Ελένης Τοπαλούδη: «Καταστρέψανε την ζωή μου»   Με απόλυτη οργή αντέδρασε η μητέρα της Ελένης Τοπαλούδη, όταν αντίκρισε για πρώτη φορά τους δυο κατηγορούμενους για την άγρια δολοφονία έπειτα από βιασμό της κόρης της.   Η μητέρα της νεαρής φοιτήτριας, άρχισε να τρέμει από οργή με το που είδε να μεταφέρονται στο εδώλιο του Μικτού Ορκωτού Δικαστηρίου οι δύο νεαροί κατηγορούμενοι.    Η γυναίκα βρίζοντας και τους δύο κατηγορούμενους φώναζε πως θα τους σκοτώσει, ενώ αντιδρώντας σε όσους την κρατούσαν έλεγε: «Καταστρέψανε την ζωή μου και θα κάθομαι να τους βλέπω;».   Η κατάσταση εξομαλύνθηκε όταν συγγενείς και αστυνομικοί έβγαλαν την μητέρα του θύματος εκτός της αίθουσας.         Αρνούνται τις κατηγορίες οι δυο άντρες - Πατέρας Ελένης Τοπαλούδη: «Δεν ντρέπεστε;»   Μετά την ανάγνωση της κατηγορίας από την εισαγγελέα Έδρας οι δύο κατηγορούμενοι δια συνηγόρου δήλωσαν πως αρνούνται τις πράξεις που τους αποδίδονται.   Ειδικότερα, ο μεγαλύτερος των κατηγορουμένων, ο 22χρονος, δήλωσε πως αρνείται τον βιασμό, γιατί υπήρξε συναίνεση του θύματος και πως δέχεται όχι την κατηγορία της ανθρωποκτονίας, αλλά της απλής συνέργειας σε ανθρωποκτονία.   Η φράση του συνηγόρου περί «συναίνεσης» του θύματος προκάλεσε έκρηξη του πατέρα της Ελένης Τοπαλούδη, ο οποίος σηκώθηκε όρθιος και φωνάζοντας «ντροπή» είπε πως την κόρη του την βασάνισαν φρικτά: «Δεν ντρέπεστε; Έγιναν φρικτά πράγματα και λέτε για συναίνεση; Μαρτύρησε στα χέρια τους. Πλήρωνε τον Αλβανό να του πηγαίνει κορίτσια να τα βιάζει. Το δικό μας ήταν το... τυχερό! Αν δεν ήταν η Ελένη μας, θα ήταν κάποιο άλλο κορίτσι στη θέση της. Να τη βασανίζουν και αυτή να τους παρακαλάει να σταματήσουν.. Και εσείς μιλάτε για συναίνεση;»   Ο μικρότερος κατηγορούμενος, 20 ετών, δια συνηγόρου δήλωσε πως αρνείται και τις δύο κατηγορίες.   Πρώτος μάρτυρας στο δικαστήριο καταθέτει ο πατέρας του θύματος Ιωάννης Τοπαλούδης, ο οποίος αναφέρθηκε στην αρχή της κατάθεσης του στον χαρακτήρα του παιδιού του, αλλά και σε όσα έγιναν μέχρι τη στιγμή που παρέλαβε τη σωρό της Ελένης για να την κηδέψει.   Χαρακτήρισε την κόρη του ένα «ζωντανό χαρούμενο παιδί, μεγαλωμένο με αγάπη» και συνέχισε: «Ίσως να φταίμε που δεν την κάναμε λίγο καχύποπτη». Επίσης, ο άτυχος πατέρας ζήτησε από την υπεράσπιση να «σταθεί με απόλυτο σεβασμό στην μνήμη της Ελένης μας». Είπε, ακόμα, πως στο εδώλιο θα έπρεπε να κάθονται και οι γονείς των κατηγορουμένων γιατί «θα έπρεπε -εφόσον τους είχαν πει πως τα παιδιά τους έχουν επιθετική και παραβατική συμπεριφορά- να έχουν κάνει κάτι».   Με πληροφορίες από ΑΠΕ-ΜΠΕ" " Η Μάγδα Φύσσα αγκαλιά με την μητέρα της Ελένης Τοπαλούδη - Οργή των γονιών στη δίκη" "2022-01-08 17:33:05.818805"
"Ένα μοντέλο που έγινε γνωστό μέσα από τη συνεργασία του με το Playboy βρέθηκε στραγγαλισμένο στο διαμέρισμά του, σε προάστιο της Φιλαδέλφειας.   Η Christina Carlin-Kraft, 36 ετών, βρέθηκε νεκρή από την αστυνομία στις 22 Αυγούστου στο υπνοδωμάτιο του σπιτιού της στο Ardmore της Πενσιλβανίας.   Σύμφωνα με την αστυνομία οι αξιωματικοί βρήκαν το σώμα της στον πρώτο όροφο στο διαμέρισμα όπου διέμενε, ενώ οι αρχές καθόρισαν την αιτία θανάτου ως ανθρωποκτονία δια στραγγαλισμού.   Το διαμέρισμα ανήκει στον φίλο της, τραπεζίτη της Wall Street, με τον οποίο είχε σχέση εδώ και εννέα χρόνια, αναφέρει η Philadelphia Inquirer.   Μια πηγή δήλωσε στο Inquirer ότι η αστυνομία είχε ερευνήσει μια αναφορά διάρρηξης στο σπίτι που είχε κάνει η ίδια και αστυνομικοί επισκέφτηκαν το διαμέρισμα για να επιστρέψουν κλοπιμαία που είχαν ανακτηθεί.   Λίγες μέρες νωρίτερα, η Christina Carlin-Kraft είχε καταγγείλει πως κάποιος είχε μπει στο διαμέρισμα και της είχε κλέψει κοσμήματα και τσάντες, και αυτό το περιστατικό έρχεται να περιπλέξει περισσότερο το έγκλημα που διεπράχθη στο ίδιο μέρος, λίγες ώρες αργότερα.      Πηγές ανέφεραν ότι τα αρχεία από κάμερες παρακολούθησης έδειξαν έναν ύποπτο άνδρα να μπαίνει στο διαμέρισμα τόσο το βράδυ της ληστείας όσο και την Τετάρτη, μια μέρα πριν βρεθεί νεκρή   Οι αρχές δεν έδιναν το όνομα του θύματος μέχρι να ειδοποιηθούν οι συγγενείς, αλλά τα μέλη της οικογένειας επιβεβαίωσαν το θάνατό της στο CBS Philadelphia.   Η Carlin-Kraft έμενε μόνιμα στη Νέα Υόρκη και έχει συνεργαστεί με το Vanity Fair, το περιοδικό Maxim, την εταιρία Victoria's Secret και κυρίως το Playboy.   Oι αρχές ανέκριναν μεταξύ άλλων και τον σύντροφό της ενώ η έρευνα συνεχίζεται καθώς η δολοφονία είναι μυστήρια και δεν μπορεί να συνδεθεί με τη ληστεία που είχε γίνει ή κάποια νέα διάρρηξη για την ώρα." " Μοντέλο του Playboy βρέθηκε στραγγαλισμένο σε διαμέρισμα - Μυστήριο με τη δολοφονία" "2022-01-08 17:33:05.818805"
"Δύο αγόρια ηλικίας 12 και 15 ετών τραυματίστηκαν από σφαίρες σήμερα μέρα μεσημέρι στο Λονδίνο, που βρίσκεται αντιμέτωπο με μια σημαντική αύξηση του αριθμού των ανθρωποκτονιών και των επιθέσεων, σύμφωνα με την αστυνομία.   Τους δύο έφηβους βρήκαν αστυνομικοί λίγο αφότου τραυματίστηκαν από πυρά σε διαφορετικές περιοχές της κοινότητας του Χάροου, στο βορειοδυτικό Λονδίνο.   «Σε ένα αγόρι ηλικίας 12 ετών παρασχέθηκαν οι πρώτες βοήθειες επί τόπου προτού μεταφερθεί σε νοσοκομείο στο δυτικό Λονδίνο όπου παραμένει νοσηλευόμενο» ανέφερε σε ένα δελτίο τύπου η αστυνομία, που δεν διευκρίνισε τη σοβαρότητα των τραυμάτων του.   Η σοβαρότητα των τραυμάτων του 15χρονου παιδιού επίσης εξετάζεται από τους γιατρούς, σύμφωνα με την αστυνομία.   Από τις αρχές του έτους τα περιστατικά βίας με όπλα ή μαχαίρια έχουν αυξηθεί σημαντικά στην πρωτεύουσα της Βρετανίας.   Το πρώτο τρίμηνο του 2018, η Σκότλαντ Γιαρντ άνοιξε 45 φακέλους για ανθρωποκτονία, διπλάσιους σε σύγκριση με την ίδια περίοδο πέρυσι.   Σε έγγραφο του υπουργείου Εσωτερικών, που δημοσίευσε τον Απρίλιο η εφημερίδα The Guardian, επισημαίνεται ότι η πολιτική της μείωσης των αστυνομικών δυνάμεων από το 2010 από τη συντηρητική κυβέρνηση «πιθανόν συνέβαλε» στην αύξηση του αριθμού των επιθέσεων.   Αυτή ακριβώς η αύξηση του αριθμού των ανθρωποκτονιών τράβηξε το ενδιαφέρον του προέδρου των ΗΠΑ Ντόναλντ Τραμπ, ο οποίος αναφέρθηκε στο θέμα κατά τη διάρκεια της ομιλίας του την Παρασκευή ενώπιον του λόμπι των όπλων, του National Rifle Association (NRA).   Σύμφωνα με τον Τραμπ, ένα «νοσοκομείο μέχρι σήμερα υψηλού κύρους» στο Λονδίνο μοιάζει με «εμπόλεμη ζώνη» εξαιτίας του μεγάλου αριθμού επιθέσεων.   Νωρίτερα αυτήν την εβδομάδα, ένας 17χρονος νέος σκοτώθηκε από σφαίρα στο Σάουθγουορκ, στο νότιο Λονδίνο.   Πηγή: ΑΠΕ-ΜΠΕ - AFP" " Δύο ανήλικα αγόρια τραυματίστηκαν από σφαίρες στο Λονδίνο" "2022-01-08 17:33:05.818805"
"Ένοχοι κρίθηκαν η χήρα και ο εραστής της για τη δολοφονία του καρδιολόγου Χριστόδουλου Καλαντζάκη το 2017 στη Σητεία της Κρήτης. Και στους δύο επιβλήθηκαν ισόβια για τη δολοφονία.   Η 39χρονη χήρα του καρδιολόγου κρίθηκε ένοχη για ηθική αυτουργία και ο 38χρονος εραστής της ο οποίος ομολόγησε το έγκλημα, για ανθρωποκτονία από πρόθεση.   Η μαραθώνια ακροαματική διαδικασία που ξεκίνησε λίγο το πρωί της Τρίτης, ολοκληρώθηκε τα ξημερώματα με την ανακοίνωση της ποινής.   Νωρίτερα στις απολογίες τους η 39χρονη αρνήθηκε κάθε κατηγορία, ενώ ο 38χρονος πήρε πάνω την ευθύνη και είπε πως αυτός σχεδίασε και εκτέλεσε τον φόνο.   Η 39χρονη σύζυγος του γιατρού ισχυρίστηκε πως δεν είχε καμία ανάμειξη στη δολοφονία και επέρριψε όλη την ευθύνη στον πρώην εραστή της: «Δεν έχω καμία σχέση με τη δολοφονία και την απόφαση του να σκοτώσει τον άνδρα μου. Η ζωή μου έχει καταστραφεί. Ήρθε εδώ και λέει δικαιολογίες».   «Γνώριζα ότι ήταν παντρεμένη και περίμενα το διαζύγιο της» είπε ο 38χρονος υποστηρίζοντας ότι η φίλη του αντιμετώπιζε προβλήματα στον γάμο της, σύμφωνα με όσα η ίδια του είχε πει.«Δεν ήθελα να τον σκοτώσω, ήθελα να γλιτώσω την φίλη μου από τα προβλήματα της», ισχυρίστηκε.   Οι καταθέσεις κατά της 39χρονης χήρας   Αίσθηση προκάλεσε χθες η κατάθεση συνταξιούχου αξιωματικού της ΕΛΑΣ ο οποίος είπε ότι ο γιατρός του είχε αποκαλύψει τον Μάρτιο πριν την δολοφονία ότι κάποιος είχε κλέψει 30.000 ευρώ από το μηχάνημα του διαδρόμου (εκεί συνολικά υπήρχαν 100.000 ευρώ).   Ο γιατρός εμφανίστηκε να υποψιάζεται κάποιους εργάτες αλλά ο αξιωματικός φίλος του υποστήριξε ότι δεν είναι λογικό όποιος πήρε τις 30.000 ευρώ, να άφηνε τις 70.000. Ο φίλος τον προέτρεψε να κάνει μήνυση κατά αγνώστων αλλά ο καρδιολόγος φοβόταν το σκάνδαλο.   Στην συζήτηση του αποκάλυψε ότι συχνά η σύζυγος του έπαιρνε χρήματα από τις τσέπες ή έκανε αναλήψεις με τις κάρτες του. Μάλιστα του είχε πει χαρακτηριστικά ότι «Σήμερα με κλέβει, αύριο θα με σκοτώσει».   «Φοβόταν ότι θα τον δηλητηριάσει επειδή της ζητούσε επίμονα διαζύγιο και εκείνη δεν του το έδινε. Ο γιατρός δεν έτρωγε στο σπίτι και δεν άφηνε και μένα να φάω» κατέθεσε μεταξύ άλλων συνταξιούχος αξιωματικός της Πολεμικής Αεροπορίας, φίλος του δολοφονημένου γιατρού   Η 39χρονη έχει μηνύσει τους φίλους του γιατρού για τα όσα έχουν υποστηρίξει σε βάρος της." " Δολοφονία καρδιολόγου: Ισόβια στη χήρα και στον εραστή της" "2022-01-08 17:33:05.818805"
"Με ποινή ισόβιας κάθειρξης είναι αντιμέτωπος ο αναρχικός Τάσος Θεοφίλου, αν το Πενταμελές Εφετείο Κακουργημάτων κάνει δεκτή την πρόταση της εισαγγελέως, που ζήτησε την ενοχή του για όλες τις πράξεις που του αποδίδονται για την υπόθεση της αιματηρής ληστείας τράπεζας στην Νάουσα της Πάρου, τον Αύγουστο του 2012.   Το δικαστήριο κρίνει σε δεύτερο βαθμό την υπόθεση της ληστείας τράπεζας στην Πάρο, η οποία είχε καταλήξει στον θανάσιμο τραυματισμό του 53χρονου οδηγού ταξί, Δημήτρη Μίχα, που επιχείρησε να σταματήσει τους ληστές. Σύμφωνα με την Αστυνομία, η ληστεία είχε γίνει από μέλη της Συνωμοσίας Πυρήνων της Φωτιάς.   Μετά από πολυήμερη διαδικασία, κατά την οποία, όπως και πρωτόδικα, κανένας αυτόπτης μάρτυρας δεν αναγνώρισε τον κατηγορούμενο ως έναν από τους δράστες της ληστείας, η εισαγγελέας Έδρας, με την σημερινή αγόρευσή της, εξέφρασε την απόλυτη πεποίθησή της πως ο Θεοφίλου «υπήρξε μέλος της οργάνωσης “Συνωμοσία Πυρήνων της Φωτιάς” και προχώρησε με άγνωστους -για τη Δικαιοσύνη- συνεργούς στη ληστεία της τράπεζας, με απολογισμό έναν νεκρό».   Η εισαγγελική αγόρευση ουσιαστικά εισηγείται να κηρυχθεί ένοχος ο Θεοφίλου και για τις πράξεις που του καταλογίστηκαν στο πρωτοβάθμιο δικαστήριο, συμμετοχή σε ληστεία και απλή συνέργεια σε ανθρωποκτονία, αλλά και για αυτές που αθωώθηκε, δηλαδή για συμμετοχή στην οργάνωση, ανθρωποκτονία από πρόθεση, απόπειρα ανθρωποκτονίας, κατασκευή, προμήθεια και κατοχή εκρηκτικών υλών και διακεκριμένη κατοχή όπλων.    Ο Τάσος Θεοφίλου έχει καταδικαστεί σε πρώτο βαθμό σε 25ετή κάθειρξη, πλην όμως κατά του αθωωτικού σκέλους της απόφασης ασκήθηκε έφεση υπέρ του νόμου, από τον εισαγγελέα, η οποία συνεκδικάζεται με αυτήν που έχει ασκήσει ο ίδιος ο κατηγορούμενος.   Να σημειωθεί ότι ο Θεοφίλου είχε συλληφθεί στην Αθήνα, λίγες ημέρες μετά την ληστεία της Πάρου, καθώς, σύμφωνα με την Αντιτρομοκρατική υπηρεσία, είχε «υποδειχθεί» από «τηλεφώνημα αγνώστου» ως δράστης της ληστείας. Η Αντιτρομοκρατική ανέφερε επίσης, ότι «είχε ταυτοποιηθεί DNA του» σε ένα καπέλο το οποίο ωστόσο, σύμφωνα με την υπεράσπιση, δεν περιλαμβάνεται στον κατάλογο των αντικειμένων που συλλέχθηκαν και φωτογραφήθηκαν στον τόπο του συμβάντος.   Ο ίδιος ο κατηγορούμενος, από την πρώτη στιγμή αρνείται κάθε εμπλοκή του στην ληστεία της Πάρου, υποστηρίζοντας ότι τις επίμαχες ημέρες βρισκόταν στην Αθήνα, ενώ αρνείται κατηγορηματικά ότι σχετίζεται με την οργάνωση «Συνωμοσία Πυρήνων της Φωτιάς».   Απολογούμενος στο πρώτο δικαστήριο, ο Θεοφίλου ερωτηθείς από τον πρόεδρο είχε υποστηρίξει ότι η «ΣΠτΦ» είναι «αναρχομηδενιστική οργάνωση» η οποία δεν πιστεύει «στο όραμα της κοινωνικής απελευθέρωσης» κάτι στο οποίο ο ίδιος πιστεύει «ως αναρχοκομμουνιστής».   Απολογούμενος στην παρούσα δίκη, μεταξύ άλλων ο Θεοφίλου είπε, ότι «η μόνη φορά που βρέθηκα κοντά σε όπλο, ήταν όταν μου το έβαλαν στον κρόταφο κατά την σύλληψή μου» ενώ επανέλαβε ότι διώκεται γιατί είναι αναρχικός: «Δεν διέπραξα κανένα από τα αδικήματα που με κατηγορούν. Διέπραξα ένα αδίκημα το οποίο περικλείει όλα τα…αδικήματα: στον ταξικό πόλεμο πήρα θέση με τους αδικημένους, είμαι αναρχικός»." " Την ενοχή του Τάσου Θεοφίλου για όλες τις πράξεις προτείνει η εισαγγελέας για τη ληστεία με ένα νεκρό στην Πάρο" "2022-01-08 17:33:05.818805"
"Ακόμη μία περίπτωση αποφυλάκισης βαρυποινίτη με πλαστά ιατρικά πιστοποιητικά βαρυποινίτη φαίνεται πως εντόπισαν οι εισαγγελικές αρχές με αφορμή την έρευνα για την περίπτωση του Αριστείδη Φλώρου.    Εισαγγελικές πηγές έκαναν γνωστό πως η έρευνα διευρύνεται και για τα αδικήματα της εγκληματικής οργάνωσης και του ξεπλύματος μαύρου χρήματος.    Σύμφωνα με πληροφορίες, η Εισαγγελία Διαφθοράς που ερευνά την υπόθεση του επιχειρηματία Αριστείδη Φλώρου της Energa (o οποίος πρόσφατα αποφυλακίστηκε με πλαστά πιστοποιητικά), εντόπισε κύκλωμα που δρούσε και μέσα στις φυλακές χορηγώντας ιατρικές βεβαιώσεις και σε άλλους κρατούμενους, με αποτέλεσμα την αποφυλάκισή τους.   Τώρα είναι στο μικροσκόπιο των εισαγγελικών αρχών η υπόθεση κρατούμενου, ο οποίος εξέτιε ποινή ισόβιας κάθειρξης για ανθρωποκτονία από πρόθεση και άλλα αδικήματα, ο οποίος κατάφερε να αποφυλακιστεί με όρους πριν από λίγους μήνες, επικαλούμενος αναπηρία και προσκομίζοντας ιατρικά πιστοποιητικά που ελέγχονται ως πλαστά.   Το ίδιο πρόσωπο φέρεται να εμπλέκεται στο ευρύτερο κύκλωμα χορήγησης πλαστών πιστοποιητικών, που οδηγούν σε παράνομες αποφυλακίσεις.   Ο πρώην κρατούμενος είναι ελεύθερος καθώς παρήλθε η προθεσμία μέσα στην οποία μπορούσε να ασκηθεί έφεση κατά του βουλεύματος της αποφυλάκισής του, έτσι ώστε να ακολουθηθεί το μοντέλο Φλώρου, όπου μετά από έφεση ανακλήθηκε το πρωτοβάθμιο βούλευμα και ο επιχειρηματίας συνελήφθη και οδηγήθηκε πίσω στις φυλακές Χαλκίδας.   Υπό αυτά τα δεδομένα και προκειμένου να αντιμετωπίζονται τέτοιου είδους αποφυλακίσεις, η Εισαγγελία του Αρείου Πάγου έχει ζητήσει από το υπουργείο Δικαιοσύνης να προχωρήσει σε αλλαγή (τροπολογία) του άρθρου 110Α του Ποινικού Κώδικα, που προβλέπει την υπό όρους αποφυλάκιση για λόγους υγείας, ώστε να είναι εφικτή η ανάκληση του βουλεύματος με βάση το οποίο ένας κρατούμενος αποφυλακίζεται όταν υπάρχουν ενδείξεις περί πλαστότητας των ιατρικών εγγράφων.   Τέλος, ως προς την υπόθεση του Αριστείδη Φλώρου, η έρευνα βρίσκεται στην τελική της ευθεία και σύμφωνα με πληροφορίες έχει εντοπιστεί και άλλο πλαστό πιστοποιητικό που μειώνει περαιτέρω το ποσοστό αναπηρίας που επικαλέστηκε για την αποφυλάκισή του.   Με πληροφορίες από ΑΠΕ-ΜΠΕ" " Οι εισαγγελικές αρχές ερευνούν και άλλη αποφυλάκιση τύπου «Φλώρου» με πλαστά πιστοποιητικά" "2022-01-08 17:33:05.818805"
"Μήνυση για την φονική πυρκαγιά στο Μάτι κατέθεσε η οικογένεια Φύτρου και η συγκεκριμένα η χήρα του Γρηγόρη Φύτρου όπως ανακοίνωσε πριν από λίγα λεπτά ο δικηγόρος της, Βασίλης Καπερνάρος.   Η μήνυση της γυναίκας, που έχασε τον σύζυγό της και τα δύο ανήλικά παιδιά της στο Μάτι, είναι κατά παντός υπευθύνου αλλά και κατά του πρώην υπουργού Προστασίας του Πολίτη Νίκου Τόσκα και του υπουργού Εσωτερικών Πάνου Σκουρλέτη που τον αντικατέστησε στη συνέχεια.   «Ανθρωποκτονία από πρόθεση με ενδεχόμενο δόλο και όχι για αμέλεια. Είναι μια υπόθεση στην οποία τα στοιχεία για τις παραλείψεις των υπευθύνων είναι πολλά, θα έχουμε αποκαλύψεις», δήλωσε χαρακτηριστικά ο Βασίλης Καπερνάρος στον ΣΚΑΪ.   «Καταθέσαμε μια μήνυση με στοιχεία που αποδεικνύουν την υπευθυνότητα και τη συνυπευθυνότητα όλων των μηνυομένων από εμάς μεταξύ των οποίων είναι και ο υπουργός Σκουρλέτης και ο πρώην υπουργός Τόσκας. Ως εκ τούτου, μιλήσαμε και με τον προϊστάμενο, τη Δευτέρα αμελλητί σύμφωνα με το Σύνταγμα η υπόθεση πάει στη Βουλή» πρόσθεσε ο κ. Καπερνάρος, για να καταλήξει: «Εχουμε συγκεντρώσει πάρα πολλά στοιχεία ότι όλοι αυτοί είναι συνυπεύθυνοι και συνυπαίτιοι».   Σημειώνεται ότι μεταξύ των 96 θυμάτων της φωτιάς ήταν ο Γρηγόρης Φύτρος, ο 11χρονος γιος του Ανδρέας και η 15χρονη κόρη του Εβίτα, η οποία έπεσε από μεγάλο ύψος στα βράχια της παραλίας.   Η μήνυση της Βαρβάρας Φύτρου στρέφεται ακόμα και κατά ττης Ρένας Δούρου, περιφερειάρχη Αττικής, αλλά και των Ιωάννη Καπάκη, πρώην γενικού γραμματέα Πολιτικής Προστασίας, καθώς και κατά του δημάρχου Μαραθώνα, Ηλία Ψινάκη, ενώ καταλογίζει ευθύνες και στους Σωτ. Ταρζούδη, πρώην αρχηγό του Πυροσβεστικού Σώματος, καθώς Κων/νο Τσουβάλας, πρώην αρχηγό της ΕΛΑΣ.  " " Μήνυση κατά Σκουρλέτη, Τόσκα, Δούρου και Ψινακη από την οικογένεια Φύτρου: Έπονται αποκαλύψεις για τη φωτιά στο Μάτι" "2022-01-08 17:33:05.818805"
"Ο Σταύρος Κοντονής σε νέες δηλώσεις του, κλείνει ουσιαστικά το θέμα ενδεχόμενης αλλαγής του νόμου για την ευθανασία, και ξεκαθαρίζει πως η κυβέρνηση δεν θα αποποινικοποιήσει το αδίκημα της ανθρωποκτονίας με συναίνεση.    Ο υπουργός Δικαιοσύνης διευκρίνισε την Παρασκευή πως δεν θα επιχειρηθεί από την κυβέρνηση καμία μετακίνηση από τα ισχύοντα στον Ποινικό Κώδικα ως προς την ποινική μεταχείριση της ευθανασίας, ούτε ο ίδιος πρόκειται να προτείνει κάτι διαφορετικό.          ΠΟΛΙΤΙΚΗΤο Υπ. Δικαιοσύνης μελετά το ζήτημα της ευθανασίας στην Ελλάδα-Τι αποκαλύπτει έγγραφο19.10.2017Συγκεκριμένα ο κ. Κοντονής, μιλώντας στο ραδιοφωνικό σταθμό «Στο Κόκκινο Θεσσαλονίκης 93,4» σχετικά με το ζήτημα της ευθανασίας, που άνοιξε μετά από σχετική ερώτηση του βουλευτή του Ποταμιού, Γιώργου Αμυρά, τόνισε:   «Η Πολιτεία αντιμετωπίζει την ανθρωποκτονία με συναίνεση με ποινή φυλάκισης. Στον νέο ποινικό κώδικα παραμένει η ίδια ποινή. Επομένως ανεξάρτητα από τη συζήτηση που θα γίνει στη Βουλή, όσον αφορά την ποινική αντιμετώπιση της ανθρωποκτονίας κατ' απαίτηση, δεν θα υπάρχει διαφορετική ποινική μεταχείριση, τουλάχιστον από την πλευρά μου δε θα εισηγηθώ κάτι διαφορετικό. Δεν πρόκειται να μετακινηθώ από την πρόταση της νομοπαρασκευαστικής επιτροπής η οποία αντιμετωπίζει την συγκεκριμένη πράξη ως ποινικά κολάσιμη, με ποινή φυλάκισης. Η κυβέρνηση δεν εξετάζει αυτό το θέμα, θα γίνει δημόσια συζήτηση με αντικειμενικούς όρους αλλά στις προθέσεις μας δεν είναι να εισηγηθούμε κάτι διαφορετικό από αυτό που προτείνει η νομοπαρασκευαστική επιτροπή, δηλαδή αυτό που ισχύει και σήμερα»." " Ο Κοντονής κλείνει το ενδεχόμενο αλλαγής του νόμου για την ευθανασία: Δεν θα την αποποινικοποιήσουμε" "2022-01-08 17:33:05.818805"
"Ένας άνθρωπος σκοτώθηκε και άλλοι τέσσερις τραυματίστηκαν από την ένοπλη ένοπλη επίθεση που σημειώθηκε το βράδυ της Δευτέρας στο κέντρο της πόλης Μάλμε, στη νότια Σουηδία.   Εκπρόσωπός της αστυνομίας επιβεβαίωσε στο Γαλλικό Πρακτορείο ότι το ενδεχόμενο η επίθεση να αποτελούσε τρομοκρατική ενέργεια έχει αποκλειστεί.   «Ένας άνδρας 18 ετών απεβίωσε στο νοσοκομείο», ανέφερε η αστυνομία του Μάλμε στον ιστότοπό της. Άλλοι τέσσερις άνθρωποι συνεχίζουν να νοσηλεύονται.   Η αστυνομία, η οποία απηύθυνε έκκληση σε τυχόν μάρτυρες να προσέλθουν να καταθέσουν για να διασαφηνιστούν οι συνθήκες του βίαιου επεισοδίου, διενεργεί πλέον έρευνα για ανθρωποκτονία από πρόθεση.   Δεν έχουν γίνει συλλήψεις ως τώρα.   Σύμφωνα με την εφημερίδα Aftonbladet, τα θύματα έγιναν στόχος πυρών καθώς έβγαιναν από Ίντερνετ καφέ, στην οδό Ντρότινγκαταν, στο κέντρο της πόλης, όχι μακριά από ένα αστυνομικό τμήμα. Η αστυνομία ειδοποιήθηκε λίγο μετά τις 20:00 (21:00 ώρα Ελλάδας).   Αυτόπτες μάρτυρες που επικαλέστηκαν τοπικά ΜΜΕ ανέφεραν ότι τουλάχιστον ένας ύποπτος άνοιξε πυρ με αυτόματο.   Οι αρχές βρήκαν στον τόπο του εγκλήματος τουλάχιστον 18 κάλυκες, ανέφερε η εφημερίδα Dagens Nyheter.   Προς το παρόν, η αστυνομία αρνείται να κάνει σχόλια για το προφίλ του δράστη ή των δραστών κι εκείνο των θυμάτων.   Πολλά από τα θύματα ήταν γνωστά στην αστυνομία, διευκρίνισε το σουηδικό πρακτορείο ειδήσεων TT.   Μολονότι στη Σουηδία καταγράφεται συγκριτικά χαμηλή εγκληματικότητα, τα φτωχότερα προάστια της Στοκχόλμης, του Γκέτεμποργκ και του Μάλμε βιώνουν εδώ και χρόνια αύξηση των βίαιων εγκλημάτων, που αποδίδονται από τις αρχές σε συγκρούσεις μεταξύ συμμοριών που διεκδικούν καθεμιά για λογαριασμό της τον έλεγχο της διακίνησης ναρκωτικών και της πορνείας." " Ένας νεκρός και τέσσερις τραυματίες από την ένοπλη επίθεση στο Μάλμε της Σουηδίας" "2022-01-08 17:33:05.818805"
"   «Φιλοδοξώ να γίνω ο συναισθηματικός καταλύτης για την αλλαγή μιας νομοθετικής ντροπής» είχε πει στη Χριστίνα Γαλανοπούλου του LIFO.gr ο Αλέξανδρος Βέλιος μερικές εβδομάδες πριν από τον θάνατό του.    Τώρα, δέκα ημέρες μετά τον θάνατό του, που έγινε όπως ακριβώς τον επέλεξε και τον προανήγγειλε ο ίδιος, αντί για καταλύτης για την αλλαγή της νομοθετικής ντροπής μοιάζει να είναι καταλύτης της διαιώνισης της υποκρισίας.     Εννοείται πως δεν φταίει αυτός. Και πως είναι ακόμα νωρίς. Η απογοήτευσή μου όμως όταν διάβασα σήμερα την απόφαση για την εκταφή της σορού του ήταν μεγάλη. Αντί να έχει γίνει μια μεγάλη κουβέντα που θα οδηγήσει σε αλλαγή των νόμων, αντί να έχουν βγει μπροστά κόμματα (π.χ. ο ΣΥΡΙΖΑ) για να στηρίξουν με προτάσεις νόμου το απόλυτο ανθρώπινο δικαίωμα –το δικαίωμα στην αξιοπρεπή ζωή και στον αξιοπρεπή θάνατο–, αντί να κινείται κάτι προς τη θετική κατεύθυνση τέλος πάντων, γυρίζουμε πίσω στη γνωστή υποκρισία. (Προφανώς απ' όλα τα εγκλήματα η αστυνομία καίγεται να εξιχνιάσει και να τιμωρήσει την αυτοκτονία/ευθανασία του Βέλιου.)    Το ότι ακόμα και μετά θάνατον δεν σέβονται την απόφασή του και ψάχνουν μήπως κάποιος του έδωσε ένεση για να τον τιμωρήσουν κι εκείνον, με αποτέλεσμα να τον ξεθάβουν για περαιτέρω εξετάσεις, παρότι νόμιμο, είναι προσβλητικό για τον αγώνα του, για τα πιστεύω του και για τις αποφάσεις του.      Άλλα ήλπιζε ο Βέλιος πως θα συμβούν: «Έχει τόσο βαθιές ρίζες αυτό το θέμα στην κοινωνία, η οποία είναι πάντα μπροστά, παρά τα επιβεβλημένα θρησκευτικά κωλύματα», μας είχε πει στη συνέντευξή του. «Πιστεύω ότι ως θέμα το ανέδειξα, το έθεσα στη δημόσια σφαίρα του διαλόγου, ελπίζω να κινητοποίησα ανθρώπους και διαδικασίες και φιλοδοξώ να είμαι ή έστω να γίνω ο συναισθηματικός καταλύτης για μια αλλαγή, έναν εκσυγχρονισμό του νομοθετικού πλαισίου, το οποίο είναι επιεικώς αναχρονιστικό και δεδομένα εξοργιστικό: η ευθανασία να θεωρείται ποινικό αδίκημα, ανθρωποκτονία με ελαφρυντικά. Μια ντροπή, δηλαδή, και για τη νομοθεσία μας και για το σύστημά μας».   Η σπουδή των εξουσιών που «έκαναν κουμάντο στη ζωή του» να τρέξουν για να εξιχνιάσουν την «ανθρωποκτονία» του Βέλιου (ενώ όλοι ξέρουμε πως ο ίδιος δεν θεώρησε έτσι τον θάνατό του, το αντίθετο!) είναι απογοητευτική. Διπλά απογοητευτικό είναι το γεγονός ότι παράλληλα με την αναχρονιστική, αστυνομική και εισαγγελική εξέλιξη δεν υπάρχει ως αντίβαρο οποιαδήποτε πίεση προς την κατεύθυνση που έδειξε ο Βέλιος – και χιλιάδες άλλοι συνάνθρωποί μας.    Όλοι ξέρουμε πως το όραμα του Βέλιου θα γίνει κάποτε πραγματικότητα: όταν «ωριμάσουν οι συνθήκες», όταν η εκκλησία αρχίσει να κοιτάζει τη δουλειά της, όταν οι πολιτικοί δεν θα φοβούνται τις αντιδράσεις. Το «κάποτε» όμως, όταν έχεις δικό σου άνθρωπο με ανίατη ασθένεια και φριχτούς πόνους που σε ικετεύει για ένα τέλος, δεν είναι αρκετό..." " Δυστυχώς, μέχρι στιγμής ο Βέλιος έγινε καταλύτης κάτι κακού" "2022-01-08 17:33:05.818805"
"Ποινή ισόβιας κάθειρξης επέβαλε το Μικτό Ορκωτό Δικαστήριο στον Ιωσήφ Ριτζάκη για την δολοφονία του 20χρονου φοιτητή Θοδωρή Γαλαζούλα τον Μάιο του 2014 στην Πεντέλη.   Το δικαστήριο κήρυξε ένοχο τον 23χρονο Ριτζάκη για ανθρωποκτονία από πρόθεση σε ήρεμη ψυχική κατάσταση, οπλοφορία και οπλοχρησία υιοθετώντας την εισαγγελική πρόταση που έκανε λόγο για ""οργανωμένο σχέδιο"" και ""ξεκαθάρισμα λογαριασμών"".   «Εκείνη τη μέρα ο θανών βρέθηκε στην πλατεία στα Γλυκά Νερά με τον κατηγορούμενο. Ο κατηγορούμενος είχε σκοπό να ξεκαθαρίσει κάποια πράγματα με το θύμα αναφορικά με την εμπορία ναρκωτικών. Αφού επιθεώρησε τον οπλισμό που είχε στο αυτοκίνητο του, οδήγησε το θύμα σε απόμερη δασική περιοχή με σκοπό να μιλήσουν και να ξεκαθαρίσουν τα πράγματα. Η κουβέντα τους μάλλον όμως ξέφυγε και ήρθαν σε αντιπαράθεση και για το λόγο αυτό τον σκότωσε. Έκρυψε επίσης το όπλο για να μην μπορεί να γίνει η ταύτιση με το πρόσωπο του και για το λόγο αυτό πήρε το κινητό του θύματος. Η τακτική του κατηγορούμενου μαρτυρά ότι είχε καταστρώσει σχέδιο. Ήταν ένα ξεκαθάρισμα λογαριασμών για το εμπόριο ναρκωτικών που έκαναν και οι δύο» ανέφερε ο Εισαγγελέας.   Η ποινή ανακοινώθηκε σε ήρεμο κλίμα, παρά την έντονη σχέση μεταξύ των οικογενειών, θύτη και θύματος, λόγω «βεντέτας» που έχει αναπτυχθεί μεταξύ τους. Η αστυνομία ωστόσο έλαβε αυξημένα μέτρα ασφαλείας κατά την μεταφορά του καταδικασθέντος από την αίθουσα στην κλούβα.   Υπενθυμίζεται, ότι 14 μήνες μετά το θάνατο του φοιτητή, ο πατέρας του, Παναγιώτης Γαλαζούλας σκότωσε με πέντε σφαίρες τον πατέρα του 23χρονου κατηγορούμενου, Μανούσο Ριτζάκη." " Ισόβια στο δολοφόνο του 20χρονου φοιτητή Θοδωρή Γαλαζούλα" "2022-01-08 17:33:05.818805"
"Ελεύθερος αφέθηκε μετά την απολογία του στις ανακριτικές Αρχές Ηρακλείου ο 46χρονος σε βάρος του οποίου ασκήθηκε ποινική δίωξη για ανθρωποκτονία με ενδεχόμενο δόλο για τoν ματωμένο πρόγαμο στο Μεταξοχώρι.   Ο 46χρονος και αδελφικός φίλος του βαριά τραυματία εμφανίστηκε συντετριμμένος και επανέλαβε ότι ήταν ένα τραγικό ατύχημα καθώς εκπυρσοκρότησε το πιστόλι.   Ο κατηγορούμενος αφέθηκε ελεύθερος με τους περιοριστικούς όρους της απαγόρευσης εξόδου από την χώρα και της εμφάνισης κάθε μήνα στο Αστυνομικό Τμήμα της περιοχής του.   Ο συνήγορος του, Γιώργος Κοκοσάλης, εξέφρασε την ικανοποίηση του για την ποινική μεταχείριση του εντολέα του, η οποία προοιωνίζει, όπως είπε, την μελλοντική επιτρεπτή μεταβολή της κατηγορίας από κακούργημα σε πλημμέλημα για σωματική βλάβη από αμέλεια. Ο ίδιος υπογράμμισε για μία ακόμα φορά ότι οι σκέψεις όλων βρίσκονται στον τραυματία και εξέφρασε την ευχή και εκ μέρους του εντολέα του για ταχεία ανάρρωση. Να σημειωθεί ότι στο Δικαστικό Μέγαρο Ηρακλείου βρέθηκε πλήθος κόσμου από την τοπική κοινωνία, συγγενείς, φίλοι και συγχωριανοί, οι οποίοι έχουν συγκλονιστεί από την δραματική τροπή που πήρε μία κοινωνική εκδήλωση χαράς.   Πηγή: cretalive.gr" " Κρήτη: Ελεύθερος ο 46χρονος που τραυμάτισε βαριά με μπαλωθιές καλεσμένο σε γάμο" "2022-01-08 17:33:05.818805"
"Ένας άνδρας, που εξασκούσε το επάγγελμα του γιατρού χωρίς άδεια στην Καμπότζη, κατηγορείται για ανθρωποκτονία, καθώς φέρεται να μόλυνε σκοπίμως τουλάχιστον 106 άτομα με τον ιό HIV.   Οι αρχές διαπίστωσαν την τοπική επιδημία στις αρχές του μήνα, όταν ξεκίνησαν εξετάσεις στην επαρχία Battambang, αφότου ειδοποιήθηκαν από έναν 74χρονο. Ο άνδρας βρέθηκε θετικός στον ιό τον Νοέμβριο και έπεισε και άλλους χωρικούς που είχαν επισκεφθεί τον ""γιατρό"" Yem Chrin να εξετασθούν.   Ο 55χρονος Yem Chrin, ο οποίος ήταν δημοφιλής καθότι προσέφερε φθηνές υπηρεσίες, παραδέχθηκε ότι επαναχρησιμοποιούσε σύριγγες." " Καμπότζη: Γιατρός κατηγορείται για σκόπιμη μόλυνση δεκάδων ατόμων με τον ιό HIV" "2022-01-08 17:33:05.818805"
"Ο Ύπατος Αρμοστής του ΟΗΕ για τα Ανθρώπινα Δικαιώματα χαρακτήρισε σήμερα «σκανδαλώδεις» τις διαδηλώσεις της άκρας Δεξιάς εναντίον των ξένων στη Γερμανία.    Στη διάρκεια τους ακροδεξιοί πραγματοποίησαν πορεία κάνοντας χιτλερικό χαιρετισμό.   «Νομίζω ότι έχει θεμελιώδη σημασία οι πολιτικοί αξιωματούχοι όλης της Ευρώπης να το καταγγείλουν», δήλωσε ο Ζέιντ Ράαντ αλ Χουσέιν σε συνέντευξη Τύπου στη Γενεύη.   Η αφορμή που λειτούργησε καταλυτικά για τις διαδηλώσεις αυτές σημειώθηκε το Σαββατοκύριακο, όταν ένας Γερμανός σκοτώθηκε κατά τη διάρκεια καβγά στην πόλη Κέμνιτς, την τρίτη μεγαλύτερη πόλη της Σαξονίας, στην ανατολική Γερμανία.   Η αστυνομία συνέλαβε δύο υπόπτους, έναν Σύρο και έναν Ιρακινό, αλλά η ανθρωποκτονία αυτή ήταν η θρυαλλίδα για την αναζωπύρωση την Κυριακή των εθνικών εντάσεων σε σχέση με τους πρόσφυγες.   Οι αστυνομικοί, σχετικά λίγοι, βρέθηκαν αντιμέτωποι την Κυριακή με νεοναζί και χούλιγκαν που πετούσαν μεταξύ άλλων μπουκάλια και πέτρες.   Το βράδυ της Δευτέρας κατά τη διάρκεια δύο διαδηλώσεων, της άκρας Δεξιάς και της άκρας Αριστεράς, οι οποίες ωστόσο αυτή τη φορά είχαν ανακοινωθεί, οι αστυνομικοί ήταν επίσης σχετικά λίγοι.   Όταν ρωτήθηκε επ' αυτού στη συνέντευξη Τύπου, ο Ζέιντ εξήγησε ότι αυτός που σκότωσε τον Γερμανό «πρέπει να τιμωρηθεί» αλλά ότι «αυτό που συνέβη στη Σαξονία τις τελευταίες ημέρες ήταν πραγματικά σοκαριστικό».   «Μπορεί μερικές φορές να αισθάνεστε αποθαρρυμένοι για την ανάπτυξη των κομμάτων αυτών της άκρας Δεξιάς, με μια κατά τα φαινόμενα πλήρη αμνησία και έλλειψη μακροπρόθεσμου προσανατολισμού που συνεχίζεται, παρά τα όσα βλέπουμε», πρόσθεσε.   Για τον Ύπατο Αρμοστή, «δεν μπορούμε να αποσιωπούμε από τις μνήμες μας τα τραύματα του παρελθόντος γιατί είναι τρομακτικό να βλέπουμε πόσο τα ίδια εργαλεία χρησιμοποιούνται εκ νέου».   «Αυτό που για μένα είναι ανησυχητικό σε πολλές ευρωπαϊκές χώρες είναι ότι το ίδιο έγκλημα που διαπράττεται από έναν μη μετανάστη δεν θα καλυφθεί από τα μέσα ενημέρωσης όπως θα καλυφθεί αν διαπραχθεί από έναν μετανάστη», είπε ο Ζέιντ εκτιμώντας ότι «υπάρχει ένα ρεύμα προκαταλήψεων που προωθούν τα μέσα ενημέρωσης τα οποία κατά κάποιο τρόπο έχουν σχέση με την άκρα Δεξιά.   Είναι ιδιαίτερα ανησυχητικό να το βλέπεις στην Ευρώπη λόγω των φοβερών τραυμάτων των οποίων η Ευρώπη υπήρξε μάρτυρας τον 20ό αιώνα», κατέληξε.   Με πληροφορίες από ΑΠΕ, Reuters " " ΟΗΕ: Σοκάρουν οι διαδηλώσεις της Ακροδεξιάς στη Γερμανία" "2022-01-08 17:33:05.818805"
"Μια πρωτοφανής περίπτωση κατά συρροήν δολοφόνου ερευνούν oι αστυνομικές αρχές στις ΗΠΑ.    Ο 78χρονος Σάμουελ Λιτλ έχει ομολογήσει συνολικά 90 φόνους γυναικών, που διεπράχθησαν σε όλη τη χώρα από το 1970 έως το 2005.    Αυτή τη στιγμή ο Λιτλ εκτίει ποινή ισοβίων. Καταδικάστηκε το 2014 για τον φόνο 3 γυναικών. Βρίσκεται στα χέρια των αρχών από το 2012, όταν συνελήφθη για κατηγορίες που σχετίζονται με ναρκωτικά.    Για την ώρα, οι ερευνητές του FBI και των πολιτειακών αρχών έχουν καταφέρει να τον συνδέσουν με 34 φόνους και συνεχίζουν την έρευνα.    Όσον αφορά τους φόνους για τους οποίους έχει καταδικαστεί και οι 3 αφορούν γυναίκες στην ευρύτερη περιοχή του Λος Άντζελες.     Βρέθηκαν νεκρές το 1987 και το 1989 και οι δολοφονίες τους είχαν παραμείνει ανεξιχνίαστες για πάνω από 20 χρόνια. Και τα τρία θύματα είχαν χτυπηθεί και στραγγαλιστεί, με τον δολοφόνο να εγκαταλείπει τα πτώματα τους σε διαφορετικό σημείο κάθε φορά.   Στη δίκη ο Λιτλ είχε δηλώσει αθώος, όμως καταδικάστηκε σε 3 φορές ισόβια, χωρίς να έχει δικαίωμα για αίτηση αποφυλάκισης.    Η σύνδεση του με τους συγκεκριμένους φόνους έγινε μέσω δείγματος DNA.    Μετά την καταδίκη του, μέσω μια πρωτοβουλίας του FBI που που αναλύει σεξουαλικά εγκλήματα και δολοφονίες σε συνεργασία με τις κατά τόπους αστυνομικές αρχές,  έγινε συσχέτιση των συγκεκριμένων φόνων με άλλες ανεξιχνίαστες υποθέσεις σε όλη τη χώρα.   Ο Λιτλ εμφανίστηκε πρόθυμος να μιλήσει στις αρχές, ίσως επειδή τότε ήλπιζε να μεταφερθεί σε άλλη φυλακή. Κατέληξε να ομολογήσει συνολικά 90 φόνους.    Σύμφωνα με όσα έχουν γίνει γνωστά, τα περισσότερα θύματα που καταλογίζονται στον Λιτλ ήταν ευάλωτες γυναίκες που ασκούσαν πορνεία ή ήταν τοξικομανείς.    Στις περισσότερες περιπτώσεις δεν υπήρχαν εμφανή σημάδια πως πρόκειται για ανθρωποκτονία. Φαίνεται πως ο Λιτλ, που στα νιάτα του είχε υπάρξει πυγμάχος, κατάφερνε να τους δώσει δυνατές γροθιές που τις ακινητοποιούσαν και ύστερα τις στραγγάλιζε.  Μιας και δεν υπήρχαν τραύματα, για πολλές περιπτώσεις η αρχική εκτίμηση ήταν πως ο θάνατος είχε επέλθει απο επιπλοκή που σχετίζονταν με τη χρήση ναρκωτικών ή κάποια ασθένεια.       Επιπλέον, πολλοί φόνοι έγιναν τη δεκαετία του 1970 ή τα πρώτα χρόνια της δεκαετίας του '80, όταν το DNA δεν υπήρχε ακόμα ως εργαλείο των αστυνομικών ερευνών.   Ούτως ή άλλως πάντως, ότι και να αποδείξει η αστυνομική έρευνα, ο Σάμουελ Λιτλ, που πλέον αντιμετωπίζει σοβαρά προβλήματα υγείας, θα περάσει την υπόλοιπη ζωή του στη φυλακή.    Με πληροφορίες από BBC         " " Ισοβίτης serial killer στις ΗΠΑ ομολογεί ότι σκότωσε 90 γυναίκες" "2022-01-08 17:33:05.818805"
"    Είναι τo trailer για τα βραβεία Όσκαρ της 25ης Φεβρουαρίου με πρωταγωνιστή των Όσκαρ Πιστόριους. Μετά τις κατηγορίες για ανθρωποκτονία το trailer απαγορεύτηκε. Λεπτομέρεια: Στο βίντεο βγαίνει μέσα από ένα σάκο που μοιάζει με αυτόν που τοποθετούν τα πτώματα.  " " Βραβεία Όσκαρ: Το απαγορευμένο trailer με πρωταγωνιστή τoν Πιστόριους" "2022-01-08 17:33:05.818805"
"Δύο σοροί εντοπίστηκαν το βράδυ στο Φαρμακονήσι ενώ σε βραχώδη περιοχή στις Οινούσσες εντοπίστηκε σκάφος με πρόσφυγες που είχε ανατραπεί με συνέπεια ένα παιδί να χάσει τη ζωή του.   Συγκεκριμένα, σύμφωνα με την ανακοίνωση του Λιμενικού, στην θαλάσσια περιοχή των νότιων ακτών του Φαρμακονησίου βρέθηκαν η σορός μιας γυναίκας και ενός παιδιού σε προχωρημένη σήψη.   Στις Οινούσσες και συγκεκριμένα στο νησί Παναγιά, εντοπίστηκε ξύλινο σκάφος με πρόσφυγες που είχε προσαράξει σε βραχώδη ακτή με αποτέλεσμα την ανατροπή του και την πτώση των επιβαινόντων στη θάλασσα. Όταν έφτασε το Λιμενικό οι επιβάτες είχαν βγει στην ξηρά, αλλά στην ακτή βρέθηκε η σορός ενός ανήλικου αγοριού που αρχικώς αγνοείτο.   Από τους πρόσφυγες υποδείχθηκε ένας 58χρονος αλλοδαπός ως ο χειριστής του σκάφους, ο οποίος και συνελήφθη για τη μεταφορά των αλλοδαπών, παράνομη είσοδο στη χώρα καθώς και για ανθρωποκτονία από αμέλεια." " Ξέβρασε πτώματα η θάλασσα στο Φαρμακονήσι" "2022-01-08 17:33:05.818805"
"   Σε 18 χρόνια ποινικού σωφρονισμού καταδικάστηκε ο δράστης της δολοφονίας του 6χρονου Μεχμέτ Αλή Σεζάλ στην Κομοτηνή.   Σύμφωνα με τα τοπικά ΜΜΕ, η δίκη του 15χρονου διεξήχθη το πρωί του Σαββάτου, κεκλεισμένων των θυρών, με αστυνομικά μέτρα ασφαλείας και σε ήρεμο κλίμα, ενώ διήρκεσε κάτι περισσότερο από μία ώρα.   Εντός της αίθουσας του Τριμελούς Δικαστηρίου Ανηλίκων βρέθηκε μόνο ο δράστης με τη συνήγορό του και ειδική διερμηνέα από την Κόρινθο, ο δικηγόρος της οικογένειας του 6χρονου Νότης Χαραλαμπίδης, οι μάρτυρες, οι γονείς του 6χρονου θύματος, η αδερφή του 15χρονου δράστη και ένας ακόμα άνδρας από τον οικισμό του τέρμα Αδριανουπόλεως.   Αναλυτικά, η επιβληθείσα ποινή είναι 10 έτη για ανθρωποκτονία, 4 έτη για τον βιασμό και 4 έτη για την αποπλάνηση ανηλίκου, δηλαδή 18 έτη ποινικού σωφρονισμού, εκ των οποίων είναι εκτιτέα τα 10 έτη επειδή ο δράστης είναι ανήλικος.   Ο 15χρονος, που κατά τη δίκη ομολόγησε τις πράξεις του, όπως είχε κάνει στην προανάκριση και την ανάκριση, θα εκτίσει το αρχικό στάδιο της ποινής του στο Σωφρονιστικό Κατάστημα Νέων Κορίνθου.   Από την πλευρά των γονέων του 6χρονου, ο κ. Χαραλαμπίδης σημείωσε πως αυτό που επιδίωξαν ήταν η ανώτερη δυνατή ποινή που προβλέπεται σε ανήλικο που έχει τον μειωμένο καταλογισμό λόγω κωφαλαλίας, κάτι που τελικά έγινε.   Με πληροφορίες από Xronos.gr και Παρατηρητή της Θράκης" " Ποινή 18 ετών στον δολοφόνο του 6χρονου στην Κομοτηνή" "2022-01-08 17:33:05.818805"
"Μετά από πολύμηνη έρευνα του Τμήματος Εγκλημάτων κατά Ζωής και Προσωπικής Ελευθερίας της Ασφάλειας Αττικής και τη συμβολή της Διεύθυνσης Εγκληματολογικών Ερευνών, εξιχνιάστηκε η ανθρωποκτονία 27χρονου Σύρου, που έγινε στις 31 Ιανουαρίου 2014, στην Καλλιθέα.   Κομμάτια της σορού του θύματος είχαν βρεθεί την 1η Φεβρουαρίου 2014 μέσα σε κάδο απορριμμάτων στην Καλλιθέα και στις 7 Φεβρουαρίου 2014, σε ταξιδιωτικό σάκο, στο Κέντρο Διαλογής Ανακυκλώσιμων Υλικών στον Ασπρόπυργο. Σύμφωνα με την ιατροδικαστική έκθεση ο θάνατος του 27χρονου προήλθε από βαριά κρανιοεγκεφαλική κάκωση, που προκλήθηκε από αμβλύ όργανο.   Όπως ανακοίνωσε η αστυνομία, δράστες είναι δύο Σύροι, ηλικίας 32 και 22 ετών. Ο πρώτος κρατείται ήδη στις φυλακές Τρικάλων, ενώ ο δεύτερος αναζητείται. Σε βάρος τους σχηματίστηκε ποινική δικογραφία κακουργηματικού χαρακτήρα για τα αδικήματα της ανθρωποκτονίας από πρόθεση, της ληστείας, της περιύβρισης νεκρού και παραβάσεις της νομοθεσίας περί όπλων και περί αλλοδαπών." " Εξιχνιάστηκε η δολοφονία του Σύρου στην Καλλιθέα" "2022-01-08 17:33:05.818805"
"   Μια πολύ ενδιαφέρουσα ιδέα είχε ο φίλος των Μικροπραγμάτων, ο konstas και τη σκέφτηκε ίσως και λόγω του αντικειμένου του (είναι δικηγόρος): Πόσο ""αθώοι"" ή ""ένοχοι"" είναι πραγματικά οι χαρακτήρες της σειράς Game of Thrones που απολαμβάνουμε κάθε Κυριακή στις 04:00 μετά τα μεσάνυχτα αποκλειστικά στα κανάλια Novacinema; Μπορεί ο κόσμος να συμπαθεί την καλή Καλίσι και μισεί την κακιά Σερσει, όμως πόσο αθώες ή ένοχες θα ήταν στα μάτια του Νόμου, αν λογοδοτούσαν για τις πράξεις τους σε ένα (ελληνικό) δικαστήριο;   Κι έτσι σκέφτηκε:""Γιατί να μην τους κάνουμε μια εικονική δίκη στο LIFO.gr;"".   ΟΙ ΔΙΚΕΣ ΤΟΥ GAME OF THRONES       Στο Game of Thrones όλοι έχουμε τους αγαπημένους μας ήρωες και αντι-ήρωες. Οι περισσότεροι βέβαια είμαστε με τον καλό Τζον και λατρεύουμε να μισούμε την κακιά Σερσέϊ. Άλλοι πάλι έχουν αηδιάσει με την γλυκαναλοτοσύνη του Τζον (και τον ""σικε"" θάνατό του) και πολύ θα 'θελαν να δουν την Σερσει να περνάει από μαχαίρι ολόκληρο το Westeros. Τι θα γινόταν όμως αν άλλαζε ξαφνικά το δίκαιο στο Game of Thrones του 303 AL (Aegon's Landing) και υιοθετούνταν το ελληνικό δίκαιο του 2016 μ.Χ. (μετά Χριστόν); Τι θα γινόταν αν σήμερα (Κύκλος 6, επεισόδιο 2) δικάζονταν με το ελληνικό δίκαιο οι χαρακτήρες του GOT;   Στο ερώτημα αυτό έχουμε την απάντηση. Ξεκινάμε την σειρά ""Οι δίκες του Game of Thrones"" με σκοπό να περάσουμε από δίκη κάθε (κύριο) χαρακτήρα της σειράς! Θα ξεκινήσουμε από -ποια άλλη;- την ""αγαπημένη"" Σερσέι Λάνιστερ.     Η ΔΙΚΗ ΤΗΣ ΣΕΡΣΕΙ      Κατηγορούμενη : Σερσει Λάνιστερ, της Τζοάνα και του Ταϊουιν Λάνιστερ.  Επάγγελμα : Εισοδηματίας, οικοκυρικά Αξιώματα : Κυβερνήτης του Καστερλυ Ροκ, Κυβερνήτης - Κυρίαρχος του Ουεστερλαντς Ηλικία : 42 ετών   Κατηγορητήριο : Αιμομιξία κατ' εξακολούθηση, ανθρωποκτονία εκ προθέσεως κατά συρροή, παραμέληση εποπτείας ανηλίκου, υπεξαγωγή εγγράφων, αρπαγή κατά συρροή, αρπαγή ανηλίκου κατά συρροή, παράνομη βία, απειλή, παράβαση του νόμου περί εκρηκτικών, περιύβριση νεκρών κατά συρροή, τεχνητή διακοπή της εγκυμοσύνης, ψευδής καταμήνυση, συκοφαντική δυσφήμηση, πρόκληση για την τέλεση κακουργήματος κατ' εξακοκολούθηση, υπόθαλψη εγκληματία κατά συρροή, ένταξη σε εγκληματική οργάνωση.   Αδικήματα και ετυμηγορία:   1) Κύκλος 1, επεισόδιο 1. Αιμομιξία κατ' εξακολούθηση. (345 ΠΚ) Προέβη επανειλημμένως, αρχής γενομένης από το ανωτέρω χρονικό διάστημα, σε ακόλαστες πράξεις συνουσίας -ακόμα και παραπλεύρως της σορού του νεκρού υιού της- με τον αδελφό της, Τζέιμι Λάνιστερ, με τον οποίο μάλιστα απέκτησε και τρια τέκνα -καρπούς του άνομου έρωτά τους.  ΕΤΥΜΗΓΟΡΙΑ : ΚΥΡΗΣΣΕΤΑΙ ΕΝΟΧΗ - ΠΟΙΝΗ ΦΥΛΑΚΙΣΗΣ 2 ΕΤΩΝ.   Το γεγονός της ερωτικής της σχέσης με τον εξάδελφόν της, Λανσελ Λανιστερ (κύκλος 1ος), δεν αξιολογείται ποινικά, καθώς δεν αποτελεί αξιόποινη πράξη η αιμομικτική σχέση εξαδέλφων.   2) Κύκλος 1, επεισόδιο 1. Ηθική αυτουργία σε απόπειρα ανθρωποκτονίας εκ προθέσεως (299 παρ. 1 ΠΚ). Κατά το ανωτέρω χρονικό διάστημα, ο Τζέιμι Λάνιστερ αποπειράθηκε την δολοφονία του Μπραντον Σταρκ, δια της μεθόδου της εκπαραθυρώσεως, επειδή ο τελευταίος έγινε μάρτυρας της αιμομικτικής σχέσης του αποπειρώμενου με την κατηγορούμενη. Η Σερσει Λανιστερ κατηγορείται ότι προκάλεσε με πρόθεση στον αδελφό της την απόφαση να αποπειραθεί να δολοφονήσει τον Μπραντον Σταρκ, με σκοπό να διατηρηθεί μυστικός ο αιμομικτικός δεσμός τους. Συγκεκριμένα ανάφερε 2 φορές, την δεύτερη φορά πιεστικά και με νόημα ""μας είδε"", αιτούμενη σιωπηρώς από τον αδελφό της να προβεί στην ""ενδεδειγμένη"" ενέργεια της δολοφονίας του ανηλίκου, ενώ και τελικώς, ακριβώς προ της εκπαραθυρώσεως του θύματος, όταν ο αδελφός της έστρεψε το βλέμμα του προς αυτήν, η ίδια προέβη σε νεύμα κατάφασης της εμφανώς σκοπούμενης πράξης.  Η κατηγορία πρέπει να μετατραπεί σε απλή συνέργεια εξαιτίας αμφιβολιών ως προς το γεγονός πως η στάση της προκάλεσε την απόφαση στον Τζείμι Λανιστερ. Η στάση της αποτελεί ψυχική συνδρομή που διευκόλυνε και ενίσχυσε, αλλά δεν προκάλεσε, την απόφασή του να δολοφονήσει τον Μπραντον Σταρκ. ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ ΩΣ ΚΑΘ' ΕΞΗΝ ΕΓΚΛΗΜΑΤΙΑΣ- ΠΟΙΝΗ ΚΑΘΕΙΡΞΕΩΣ 14 ΕΤΩΝ   3) Κύκλος 1, επεισόδιο 2. Απλή συνέργεια σε απόπειρα ανθρωποκτονίας (299 παρ. 1 ΠΚ). Παρείχε συνδρομή πριν την τέλεση της απόπειρας ανθρωποκτονίας κατά του Μπραντον Σταρκ, από πληρωμένο εκτελεστή, τον οποίο φέρεται να προσέλαβε ο αδελφός της, Τζέιμι Λάνιστερ, ο οποίος και του προμήθευσε το όπλο που χρησιμοποιήθηκε στην απόπειρα. Συγκεκριμένα, με πρόσχημα την επίσκεψη στον ευρισκόμενο σε κώμα Μπραντον Σταρκ, ο οποίος ετραυματίσθη βαριά από την πρώτη, ανωτέρω αναφερόμενη, απόπειρα ανθρωποκτονίας εις βάρος του, επόπτευσε τον χώρο όπου αυτός ευρισκόταν, ώστε να παρέχει χρήσιμες πληροφορίες στον εκτελεστή.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ ΩΣ ΚΑΘ' ΕΞΗΝ ΕΓΚΛΗΜΑΤΙΑΣ- ΠΟΙΝΗ ΚΑΘΕΙΡΞΕΩΣ 14 ΕΤΩΝ   4) Κύκλος 1, επεισόδιο 2. Ηθική αυτουργία σε ανθρωποκτονία εκ προθέσεως. Η κατηγορία αφορά στην ανθρωποκτονία του ""Μυκα, του υιού του χασάπη"", αγνώστων λοιπόν στοιχείων, από τον Σαντορ Κλιγκεϊν, γνωστό και ως ""λαγωνικό"".  ΕΤΥΜΗΓΟΡΙΑ : Δεν υπάρχουν επαρκή στοιχεία για να υποστηρίξουν ότι η κατηγορούμενη έδωσε την εντολή δολοφονίας του θύματος, πιθανολογείται δε ότι την εντολή έδωσε ο Τζοφρευ Μπαράθηον, ο οποίος αισθάνθηκε προσβεβλημένος από το θύμα.  ΚΗΡΥΣΣΕΤΑΙ ΑΘΩΑ   5) Κύκλος 1, επεισόδιο 2. Παραμέληση εποπτείας ανηλίκου (360 παρ. 3 ΠΚ). Από αμέλεια, παραμέλησε την εποπτεία του ανήλικου υιού της, Τζόφρευ Μπαράθηον, παρότι γνώριζε ότι ούτος οπλοφορεί και είναι εξαιρετικά ευέξαπτος και επικίνδυνος χαρακτήρας, με αποτέλεσμα την πρόκληση από αυτόν σωματικών βλαβών στον ""Μυκά, τον υιό του χασάπη"", αγνώστων λοιπών στοιχείων.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΦΥΛΑΚΙΣΗΣ 6 ΜΗΝΩΝ    6) Κύκλος 1, επεισόδιο 7. Υπεξαγωγή εγγράφων (222 ΠΚ). Κατέστρεψε την διαθήκη του αποβιώσαντος βασιλέα και τέως συζύγου της, Ρόμπερτ Μπαράθηον, έγγραφο του οποίου δεν ήταν κυρία, με σκοπό να βλάψει άλλον, ήτοι τον Ενταρντ Σταρκ, καθώς με την διαθήκη αυτή αναγνωριζόταν ο ίδιος ως ""Προστάτης του Βασιλείου"".  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΦΥΛΑΚΙΣΗΣ 1 ΕΤΟΥΣ ΚΑΙ 6 ΜΗΝΩΝ    7) Κύκλος 1 επεισόδιο 7. Ηθική αυτουργία σε ανθρωποκτονία εκ προθέσεως κατά συρροή (299 παρ.1 ΠΚ). Διαθέτουσα την γενική προσταγή της βασιλικής φρουράς και ευρισκόμενη εμφανώς σε συνεννόηση με τον επικεφαλής αυτής, ο οποίος και ανέμενε τις διαταγές της, έδωσε εντολή για την ανθρωποκτονία τεσσάρων τουλάχιστον φρουρών που συνόδευαν τον Ενταρντ Σταρκ, ανθρωποκτονία τελεσθείσα από την βασιλική φρουρά, παρότι τα θύματα δεν έδειχναν βίαιες διαθέσεις και δεν συνιστούσαν απειλή για την ίδια ή οποιονδήποτε άλλον, αφού είχαν μάλιστα διαταχθεί από τον Ένταρντ Σταρκ να μην βλάψουν κανέναν.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΤΕΤΡΑΚΙΣ ΙΣΟΒΙΑΣ ΚΑΘΕΙΡΞΗΣ       8) Κύκλος 1, επεισόδιο 7. Ηθική αυτουργία σε αρπαγή (322 ΠΚ) προσώπου του άρθρου 157 παρ. 1 ΠΚ. Κατά το ίδιο ως άνω χρονικό διάστημα, διέταξε την σύλληψη του Ενταρντ Σταρκ, ο οποίος αποτελούσε μέλος της κυβέρνησης (""Χέρι"" του τέως Βασιλέα, Ρόμπερτ Μπαράθηον και ""Προστάτης του Βασιλείου"" σύμφωνα με την προαναφερόμενη διαθήκη του θανόντα Βασιλέα) με σκοπό να τον πείσει να αναγνωρίσει ως νόμιμο διάδοχο του θρόνου τον υιό της Τζόφρευ Μπαράθηον, παρότι εγνώριζε ότι ούτος δεν αποτελούσε τον νόμιμο διάδοχο του θρόνου, αφού δεν ήτο γνήσιο τέκνο του αποθανόντα βασιλέα, αλλά νόθο τέκνο του Τζείμι Λανιστερ, αδελφού της κατηγορουμένης, προϊόν της αιμομικτικής σχέσης μεταξύ τους. Πλέον τούτου η σύλληψη του Ενταρντ Σταρκ ήταν και τυπικώς παράνομη, αφού θα μπορούσε να διαταχθεί μόνο από τον νόμιμο βασιλέα και δεν ήταν δυνατόν να διατάξει ταύτη η βασιλομήτωρ ενός βασιλέα ενθρονισθέντως παρανόμως.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΙΣΟΒΙΑΣ ΚΑΘΕΙΡΞΗΣ    9) Κύκλος 1, επεισόδιο 8. Ηθική αυτουργία σε ανθρωποκτονία εκ προθέσεως κατά συρροή (299 παρ. 1 ΠΚ). Αμέσως κατόπιν των ανωτέρω γεγονότων, η κατηγορούμενη προσωπικώς διέταξε επίθεση στον  οίκο όπου φιλοξενούνταν τα μέλη της οικογένειας Σταρκ (καθ' ομολογία του αυτουργού Σαντορ Κλιγκειν), με σκοπό την απαγωγή ή/και την θανάτωση των μελών της οικογένειας Σταρκ. Αποτέλεσμα της επιθέσως ταύτης ήταν ο θάνατος 7 τουλάχιστων προσώπων, υπηρετών της οικογένειας Σταρκ (μεταξύ των οποίων και ο διδάσκαλος ξιφασκίας Σύριο Φορελ).  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΕΠΤΑΚΙΣ ΙΣΟΒΙΑΣ ΚΑΘΕΙΡΞΗΣ    10) Κύκλος 1, επεισόδιο 8. Ηθική αυτουργία σε απόπειρα αρπαγής ανηλίκου και σε τετελεσμένη αρπαγή ανηλίκου με κατ' ιδέαν συρροή (324 παρ. 3 ΠΚ). Κατά την ανωτέρω επίθεση υπήρχε σαφής εντολή της κατηγορούμενης για την αρπαγή των ανήλικων θυγατέρων του Ενταρντ Σταρκ, με σκοπό την άσκηση πίεσης σε αυτόν, προκειμένου να αναγνωρίσει τον Τζοφρευ Μπαράθηον ως τον νόμιμο βασιλέα. Εξαιτίας της αυτοθυσίας του ανωτέρω αναφερόμενου Σύριο Φορέλ, η Άρυα Σταρκ κατάφερε να διαφύγει και ως εκ τούτου η αξιόποινη πράξη θα πρέπει να τιμωρηθεί ως μη τετελεσμένη -απόπειρα. Η δε Σάνσα Σταρκ τελικά απήχθη από τον Σάντορ Κλιγκειν, ο οποίος παρεδέχθη ότι εστάλη από την βασίλισσα-κατηγορούμενη.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ ΩΣ ΕΓΚΛΗΜΑΤΙΑΣ ΚΑΘ' ΕΞΗΝ - ΠΟΙΝΗ ΚΑΘΕΙΡΞΕΩΣ 20 ΕΤΩΝ     11) Κύκλος 1, επεισόδιο 8. Παράνομη Βία (330 ΠΚ). Χρησιμοποιώντας εμμέσως πλην σαφώς, απειλή παράνομης πράξης, ήτοι της εκτέλεσης του Ενταρντ Σταρκ, η κατηγορούμενη εξανάγκασε την Σάνσα Σταρκ να ζητήσει δια αλληλογραφίας από τον αδελφό της, Ρομπ Σταρκ,  να υποταχθεί στον υιό της κατηγορούμενης Τζόφρευ Μπαράθηον και να αναγνωρίσει το δικαίωμά του στον θρόνο, παρότι η προαναφερόμενη Σάνσα Σταρκ δεν είχε τέτοια υποχρέωση.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΦΥΛΑΚΙΣΕΩΣ 1 ΕΤΟΥΣ ΚΑΙ 6 ΜΗΝΩΝ   12) Κύκλος 2, επεισόδιο 1. Ηθική αυτουργία σε ανθρωποκτονία εκ προθέσεως (299 ΠΑΡ. 1 ΠΚ). Διέταξε την δολοφονία των γνωστών νόθων τέκνων του θανόντα Βασιλέα και τέως συζύγου της, Ρομπερτ Μπαράθηον. Τις δολοφονίες εκτέλεσε η βασιλική φρουρά, τουλάχιστον 5 τον αριθμό.  ΕΤΥΜΗΓΟΡΙΑ : Από την εμπιστευτική  συζήτηση της κατηγορούμενης με τον αδελφό της Τύριον Λάνιστερ, στο επεισόδιο 2 του κύκλου 2 κρίνεται σφόδρα πιθανό ότι η κατηγορούμενη δεν έδωσε η ίδια την διαταγή της δολοφονίας των νόθων τέκνων, ενώ είναι αμφίβολο ακόμα και αν το γνώριζε πριν συμβεί. Η κατηγορούμενη πρέπει να απαλλαχθεί λόγω αμφιβολιών. ΚΗΡΥΣΣΕΤΑΙ ΑΘΩΑ   13) Κύκλος 2, επεισόδιο 1. Απειλή (333 ΠΚ). Η κατηγορούμενη προκάλεσε με πρόθεση στον Πητερ Μπειλις τρόμο, απειλώντας τον ότι θα τον δολοφονήσει, δίδοντας διαταγή στην φρουρά της να ""του κόψουν τον λαιμό"", ενώ στην συνέχεια ανακάλεσε άμεσα την διαταγή αυτή.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΦΥΛΑΚΙΣΕΩΣ 1 ΕΤΟΥΣ      14) Κύκλος 2, επεισόδιο 5. Παράβαση του άρθρου 5  ν. 2168/93 περί κατασκευής εκρηκτικών στο εσωτερικό. Προκειμένου να παρασκευαστούν και να αποθηκευθούν νόμιμα εκρηκτικά στο εσωτερικό της χώρας θα πρέπει να έχει εκδοθεί νόμιμη άδεια προς τούτο σε εργοστάσιο παραγωγής εκρηκτικών, το οποίο θα πρέπει να πληροί τις προϋποθέσεις που προβλέπονται στην Υπουργική Απόφαση 3329/89 όπως αυτή ισχύει. Εν προκειμένω η κατηγορούμενη διέταξε την κατασκευή τεραστίου αριθμού (8.000) δοχείων εξαιρετικά έυφλεκτης και επικίνδυνης εκρηκτικής ύλης, γνωστής ως ""Wildfire"" ή αλλιώς ""Pig Shit"", σε εργοστάσιο το οποίο ούτε κατείχε ανάλογη άδεια, ούτε ήταν δυνατό να την κατέχει, καθώς ουδεμία από τις προδιαγραφές ασφαλείας της ΥΑ 3329/89 πληρούσε (εγκατάσταση μακριά από κατοικημένες περιοχές, ζώνες πυροπροστασίας, ενδοεργοστασιακό οδικό δίκτυο, διαρρύθμιση κτηρίων για την προστασία των εργαζομένων, φύλαξη δοχείων και αποστάσεις, διάδρομοι διαφυγής, πυρασφάλεια, είδη δοχείων κλπ).  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΦΥΛΑΚΙΣΕΩΣ 5 ΕΤΩΝ   15) Κύκλος 2, επεισόδιο 8. Ηθική αυτουργία σε αρπαγή (322 ΠΚ). Η κατηγορούμενη διέταξε την φυλάκιση και ομηρία της ιερόδουλης ""Ρος"", αγνώστων λοιπών στοιχείων, θεωρώντας ότι συνδέεται ερωτικά με τον αδελφό της Τύριον Λάνιστερ, με σκοπό να εξασφαλίσει την ασφάλεια του υιού της Τζόφρευ Μπαράθηον από τυχόν δολοφονικές απόπειρες. Το γεγονός ότι η ανωτέρω ιερόδουλη δεν συνδεόταν ερωτικά με τον Τύριον Λάνιστερ στην πραγματικότητα, δεν επηρεάζει την ποινική ευθύνη της κατηγορουμένης για την πράξη της. ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ ΩΣ ΕΓΚΛΗΜΑΤΙΑΣ ΚΑΘ' ΕΞΗΝ- ΠΟΙΝΗ ΚΑΘΕΙΡΞΕΩΣ 12 ΕΤΩΝ   16) Κύκλος 2, επεισόδιο 9. Ηθική αυτουργία σε ανθρωποκτονία εκ προθέσεως κατά συρροή (299 παρ. 1 ΠΚ). Η κατηγορούμενη διέταξε τον Ίλιν Πέιν (δια μέσω του Μάντον Μουρ) να εκτελέσει τρεις υπηρέτες, συλληφθέντες ενώ προσπαθούσαν να διαφύγουν της πόλεως του King's Landing κατά τη διάρκεια των γεγονότων της μάχης του Μαυροπόταμου, κλέβοντας έναν ίππο και χρυσά κύπελλα. Τα θύματα, δεν αποτελούσαν μέλη της κυβερνήσεως ή του στρατού και ως εκ τούτου δεν θεωρούντο λιποτάκτες και δεν μπορούσε να εφαρμοσθεί εις βάρος τους στρατιωτικός νόμος επιβάλων την θανατική τους καταδίκη. Άλλωστε, ουδεμία δίκη έλαβε χώρα.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΤΡΙΣ ΙΣΟΒΙΑΣ ΚΑΘΕΙΡΞΗΣ     17) Κύκλος 2, επεισόδιο 9. Ηθική αυτουργία σε περιύβριση νεκρών με κατ' ιδέαν συρροή(201 ΠΚ). Με την ανωτέρω διαταγή εκτελέσεως, η κατηγορούμενη επίσης παρήγγειλε να αποκεφαλιστούν τα θύματα και οι κεφαλές τους να αναρτηθούν εις στύλους, έξωθεν των στάβλων του ανακτόρου, προς παραδειγματισμό. Κατά τον τρόπο αυτό διέταξε την ενέργεια ανάρμοστων πράξεων σχετικά με μέλη νεκρών κατά συρροή και πρέπει να κηρυχθεί ένοχη.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΦΥΛΑΚΙΣΕΩΣ 2 ΕΤΩΝ   18) Κύκλος 2, επεισόδιο 9. Ηθική αυτουργία σε απόπειρα ανθρωποκτονίας εκ προθέσεως (299 παρ. 1 ΠΚ). Κατά τη διάρκεια της μάχης του Μαυροποτάμου, ο Μάντον Μουρ, εκμεταλλευόμενος την επικρατούσα σύγχυση, αποπειράθηκε την δολοφονία του Τύριον Λάνιστερ, αδελφού της κατηγορούμενης κατά διαταγή της ίδιας, δολοφονία που αποφεύχθη μόνο επειδή ο πιστός ακόλουθος του Τύριον Λάνιστερ, Πόντρικ Πειν, εφόνευσε αυτόν εις καθεστώς αμύνης υπερ τρίτου. ΕΤΥΜΗΓΟΡΙΑ : Η πράξη της δεν αποδείχθηκε (κατά μαρτυρία Λόρδου Βάρυς ""δεν υπάρχουν αποδείξεις, μόνο φήμες""), αντιθέτως πιθανολογήθηκε ότι την διαταγή έδωσε ο Τζόφρευ Μπαράθηον. Πρέπει να απαλλαχθεί λόγω αμφιβολιών. ΚΗΡΥΣΣΕΤΑΙ ΑΘΩΑ   19) Κύκλος 3, επεισόδιο 9. Ηθική αυτουργία σε ανθρωποκτονία εκ προθέσεως (299 παρ. 1 ΠΚ) και τεχνητή διακοπή της εγκυμοσύνης (304 ΠΚ). Η κατηγορούμενη έπεισε, από κοινού με άλλους, τον Ουολντερ Φρευ να δολοφονήσει τον Ρομπ Σταρκ, την Κατελυν Σταρκ, την Ταλίσα Μέγκυρ -Σταρκ, η οποία ήταν εγκυμονούσα, τον Εντμουρ Τάλυ και ακόμα τουλάχιστον 8 άτομα, μέλη ή συμμάχους της οικογένειας Σταρκ, κατά τη διάρκεια του γάμου του Εντμουρ Τάλυ με την Ροσλιν Φρευ.  ΕΤΥΜΗΓΟΡΙΑ : Η κατηγορούμενη πρέπει να κηρυχθεί ΑΘΩΑ, καθώς την πράξη ομολόγησε ο πατέρας της, Τάϊουιν Λάνιστερ και κρίνεται ότι η ίδια δεν γνώριζε τον σχεδιασμό της συγκεκριμένης πράξης, ασχέτως αν τον ενέκρινε εκ των υστέρων. ΚΗΡΥΣΣΕΤΑΙ ΑΘΩΑ   20) Κύκλος 4, επεισόδιο 2. Ψευδής καταμήνυση (229 ΠΚ)και συκοφαντική δυσφήμηση (363 ΠΚ). Κατόπιν της δολοφονίας του υιού της, Τζοφρευ Μπαράθηον, δια φαρμακείας,  η κατηγορούμενη καταμήνυσε ως υπεύθυνο της φαρμακείας, δυσφημώντας τον, τον αδελφό της, Τύριον Λάνιστερ.  ΕΤΥΜΗΓΟΡΙΑ : Η κατηγορούμενη πρέπει να κυρηχθεί αθώα για την κστηγορία της ψευδούς καταμήνυσης, καθώς ήταν πεπεισμένη για την ενοχή του Τύριον Λάνιστερ και δεν τον κατήγγειλε εν γνώσει της αθωότητός του. Επίσης πρέπει να κυρηχθεί αθώα και για την πράξη της συκοφαντικής δυσφήμησης ή απλής δυσφήμησης, καθώς ελλίπει το στοιχείο του δόλου, δεδομένων μάλιστα και των συνθηκών θανάτου του υιού της (ο Τύριον Λανιστερ του είχε παρέχει -εν αγνοία του- το κύπελλο που περιείχε το δηλητήριο). ΚΗΡΥΣΣΕΤΑΙ ΑΘΩΑ   21) Kύκλος 4, επεισόδια 3 και 4, κύκλος 5 επεισόδιο 6. Πρόκληση για την τέλεση κακουργήματος (186 ΠΚ) κατ' εξακολούθηση. Η κατηγορούμενη παρότρυνε τον αδελφό της, Τζείμι Λάνιστερ, τρίτα πρόσωπα, καθώς και τον Πήτερ Μπειλις, να δολοφονήσουν την Σάνσα Σταρκ, θεωρώντας την συνυπεύθυνη για τον θάνατο του υιού της, Τζόφρευ Μπαράθηον, χωρίς ουδείς να αποπειραθεί έστω να πράξει τούτο.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΦΥΛΑΚΙΣΕΩΣ 5 ΕΤΩΝ    22) Κύκλος 5, επεισόδιο 2. Υπόθαλψη εγκληματία κατά συρροή(231 ΠΚ). Δυο πρόσωπα, κυνηγοί, αγνώστων λοιπών στοιχείων, προσκόμισαν στην κατηγορούμενη μια αποκομμένη κεφαλή ατόμου πάσχοντος νανισμού, η οποία υπέθεταν ότι ανήκε στον καταζητούμενο, επί ποινή θανάτου, Τύριον Λάνιστερ, ενώ στην πραγματικότητα ανήκε σε έτερο πρόσωπο, αγνώστων στοιχείων. Η κατηγορούμενη, ως αντιβασιλέας, όφειλε να καταγγείλει το γεγονός και να ασκήσει ποινική δίωξη στα δυο αυτά πρόσωπα για ανθρωποκτονία εξ αμελείας ενός αθώου, πλην όμως δεν το έπραξε, ματαιώνοντας την διώξή τους για πλημμέλημα.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΦΥΛΑΚΙΣΕΩΣ 2 ΕΤΩΝ    23) Κύκλος 5, επεισόδιο 4. Ηθική αυτουργία σε αρπαγή (322) προσώπου εξαιτίας του σεξουαλικού προσανατολισμού του (81Α ΠΚ). Η κατηγορούμενη με πρόθεση προκάλεσε στο πρόσωπο γνωστό με το προσωνύμιο ""Υψηλός Σπουργίτης"", αγνώστων λοιπών στοιχείων, την απόφαση να κατακρατήσει παρανόμως τον Λόρας Ταιρελ, εξαιτίας του σεξουαλικού του προσανατολισμού.  ΕΤΥΜΗΓΟΡΙΑ : Η κατηγορούμενη πρέπει να απαλλαχθεί λόγω αμφιβολιών, καθώς ακόμα και αν ο απώτερος σκοπός της και ελπίδα της ήταν η σύλληψη του θύματος, δεν κατονόμασε αυτόν προσωπικά, ούτε κατήυθυνε την σύλληψή του, με πρόκληση από αυτήν της αποφάσεως του ""Υψηλού Σπουργίτη"". ΚΗΡΥΣΣΕΤΑΙ ΑΘΩΑ   24) Ένταξη σε εγκληματική οργάνωση (187 ΠΚ). Η κατηγορούμενη εντάχθη σε εγκληματική οργάνωση τριών τουλάχιστον προσώπων, την οποία αποτελούσαν μέλη της οικογένειας Λάνιστερ, μέλη της βασιλικής φρουράς και λοιπά πρόσωπα. Διευθύνων την εγκληματική οργάνωση υπήρξε διαχρονικά ο πατέρας της, Τάιουιν Λάνιστερ, ενώ μέλη υπήρξαν ο Τζοφρευ Μπαράθηον, η ίδια, ο Σαντορ Κλιγκεϊν, ο Γκρεγκορ Κλιγκεϊν, ο Μαιστερ Παισελ, ο Πητερ Μπειλις, ο Ιλιν Πειν, ο Μαντον Μουρ και λοιποί, κύριος σκοπός δε της οργάνωσης, που είχε δομημένη και διαρκή δράση, ήταν η απόλυτη επικράτηση του οίκου Λάνιστερ στην επικράτεια, μέσω της διενέργειας κακουργημάτων όπως αρπαγές, αρπαγές ανηλίκων και ανθρωποκτονίες εκ προθέσεως.  ΕΤΥΜΗΓΟΡΙΑ : ΚΗΡΥΣΣΕΤΑΙ ΕΝΟΧΗ - ΠΟΙΝΗ ΚΑΘΕΙΡΞΕΩΣ 10 ΕΤΩΝ.   Δεν της αναγνωρίζονται ελαφρυντικά.     ΣΥΝΟΛΙΚΗ ΠΟΙΝΗ (πρό συγχωνεύσεως): 15κις ΙΣΟΒΙΑ, πλέον 90 έτη και 6 μήνες κάθειρξεως.      ΣΥΝΟΛΙΚΗ ΠΟΙΝΗ ΚΑΤ' ΑΡΘΡΟ 94 ΠΚ (κατόπιν συγχωνεύσεως) : 15κις ΙΣΟΒΙΑ και 25 έτη καθείρξεως.        Γνώμες ευπρόσδεκτες :)   *Ο 6ος κύκλος της σειράς προβάλλεται αποκλειστικά από τα κανάλια Novacinema    " " Η Ελληνική Δικαιοσύνη δικάζει την Σερσέι Λάνιστερ του Game of Thrones" "2022-01-08 17:33:05.818805"
"Τεταμένη είναι η κατάσταση που επικρατεί στο χωριό Άνω μέρος Αμαρίου της Κρήτης, μετά τη χθεσινή δολοφονία ενός 63χρονου κτηνοτρόφου.   Οι αρχές συνέλαβαν έναν 24χρονο, ως ύποπτο για την ανθρωποκτονία. Ακόμη, αναζητούν τον 25χρονο αδερφό του, ο οποίος, σύμφωνα με μαρτυρίες, ήταν μαζί με τον 24χρονο όταν πραγματοποιήθηκε η δολοφονική επίθεση.   Σύμφωνα με τοπικά μέσα ενημέρωσης, ο 24χρονος αρνείται ότι σκότωσε τον κτηνοτρόφο.   Ο ιατροδικαστής Αντώνης Παπαδομανωλάκης ανέφερε στο Ράδιο Κρήτη ότι «ο 63χρονος δέχθηκε δύο σφαίρες στον θώρακα και μία στο κεφάλι».    Παράλληλα, αυξάνονται οι φόβοι ότι πρόκειται για μακροχρόνια βεντέτα μεταξύ των δύο οικογενειών. Πληροφορίες κάνουν λόγο για διάφορα προβλήματα με κυρίαρχο τον θάνατο του παππού του 24χρονου, πριν από 10 χρόνια. Συγκεκριμένα, ο κτηνοτρόφος που δολοφονήθηκε φέρεται να είχε συμμετάσχει σε συμπλοκή, από την οποία είχε πέσει νεκρός ο παππούς του 24χρονου.   Όπως αναφέρει το neakriti.gr, έξι άτομα από τις δύο οικογένειες (τρεις από την καθεμία) είχαν συναντηθεί στις 21 Αυγούστου του 2008 στο σημείο όπου συνορεύουν τα βοσκοτόπια τους, για τα οποία έχουν κτηματικές διαφορές. Ένα μέλος της μιας οικογένειας τράβηξε πιστόλι και τραυμάτισε θανάσιμα έναν 63χρονο, ενώ ακολούθησαν και άλλοι πυροβολισμοί. Οι υπόλοιποι πέντε τραυματίστηκαν. Η ένταση  γενικεύτηκε όταν λίγο αργότερα έφτασαν στην περιοχή και άλλα μέλη των οικογενειών.   «Κλειδί» στην υπόθεση της χθεσινής ανθρωποκτονίας φαίνεται πως ήταν η κατάθεση ενός εργαζόμενου, υπήκοου Αλβανίας, ο οποίος βρισκόταν στο αυτοκίνητο του 63χρονου την ώρα της επίθεσης. Εκείνος περιέγραψε ότι επρόκειτο για ενέδρα, στην οποία συμμετείχαν δύο αυτοκίνητα που έκλεισαν τον δρόμο στο όχημα του κτηνοτρόφου.   Σύμφωνα με το ekriti.gr, φέρεται να κατέθεσε ότι από το μπροστινό όχημα βγήκε ένας νεαρός, και αφού έσπασε το τζάμι του αυτοκινήτου, πυροβόλησε ενατίον του θύματος.   Σημειώνεται πως και ο συνοδηγός του θύματος τραυματίστηκε από τους πυροβολισμούς, ευτυχώς ελαφρά, και διακομίστηκε στο Γενικό Νοσοκομείο Ρεθύμνου όπου και νοσηλεύεται.   Στο μεταξύ, το χωριό παραμένει υπό αστυνομικό κλοιό, προκειμένου να αποτραπεί νέα διένεξη, ενώ νωρίτερα ολοκληρώθηκε η ταφή του 63χρονου.   Με πληροφορίες από ekriti, flashnews, neakriti, ΑΠΕ-ΜΠΕ" " Φόβοι για βεντέτα πίσω από τη δολοφονία στην Κρήτη - Με τρεις σφαίρες σκότωσαν τον κτηνοτρόφο" "2022-01-08 17:33:05.818805"
"Κατηγορίες για ανθρωποκτονία από πρόθεση, παράβαση του νόμου περί ναρκωτικών και παράνομη οπλοχρησία, απήγγειλε ο εισαγγελέας σε βάρος του 45χρονου που σκότωσε τη σύντροφο του χθες στο Περιστέρι, μετά την έξοδό του από το Ψυχιατρικό Νοσοκομείο στο Δαφνί. Ο κατηγορούμενος οδηγήθηκε στον εισαγγελέα χωρίς συνήγορο και, σύμφωνα με πληροφορίες του ΑΠΕ-ΜΠΕ, παρέμεινε αμίλητος όσο βρισκόταν στο εισαγγελικό γραφείο. Η δικογραφία σε βάρος του ανατέθηκε σε ανακριτή. Η υπόθεση της δολοφονίας έγινε γνωστή όταν ο ψυχίατρος του Νοσοκομείου κατήγγειλε στην αστυνομία ότι ο 45χρονος ασθενής του, του είπε πως δολοφόνησε την 51 ετών σύντροφό του. Η γυναίκα βρέθηκε στο σπίτι της στο Περιστέρι νεκρή με τραύματα από μαχαίρι.   Σύμφωνα με την αστυνομία, ο κατηγορούμενος είχε σκοτώσει με τον ίδιο τρόπο την σύζυγό του πριν δέκα χρόνια, έγκλημα μετά το οποίο είχε διαταχθεί ο εγκλεισμός του σε ψυχιατρική κλινική.   Τον τελευταίο καιρό, έμενε στον ξενώνα του ψυχιατρικού ιδρύματος και τον παρακολουθούσε ψυχίατρος, ενώ έπαιρνε τα φάρμακά του και έβγαινε κάθε μεσημέρι. Σε αυτό το διάστημα, όπως προέκυψε από την προανάκριση, είχε συνάψει σχέση με την 51χρονη και την επισκεπτόταν, κατά την έξοδό του, στο σπίτι της.   Όπως έγινε γνωστό νωρίτερα, σύμφωνα με όσα φέρεται να κατέθεσε στις αρχές ο 45χρονος, η άτυχη γυναίκα του ζήτησε να χωρίσουν και του «γύρισε το μυαλό». Μάλιστα, ο ίδιος φέρεται να είχε κάνει χρήση ναρκωτικών ουσιών, κάτι στο οποίο αναφέρθηκε και ο αδερφός του μιλώντας στο «Πρώτο Θέμα». «Είχε πάρει λέει κοκαΐνη, ναρκωτικά, αλλά δεν τα βλέπανε στην κλινική; Αφού κάθε βράδυ του δίνανε φάρμακα».    " " Στον εισαγγελέα ο 45χρονος που σκότωσε τη σύντροφό του στο Περιστέρι" "2022-01-08 17:33:05.818805"
"Ένας 47χρονος από τη Ρόδο συνελήφθη χθες για τον θάνατο της πρώην συντρόφου του. Ο συλληφθείς κατηγορείται για ανθρωποκτονία από πρόθεση μιας 44χρονης, που τραυματίστηκε σοβαρά και έπεσε σε κώμα το καλοκαίρι.   Παρά τις προσπάθειες των γιατρών να την κρατήσουν στη ζωή, η γυναίκα πέθανε στις 29 Οκτωβρίου. Αμέσως, η ανακρίτρια Ρόδου εξέδωσε ένταλμα σύλληψης του 47χρονου που κρατείται μέχρι να απολογηθεί.    Για την ίδια υπόθεση διερευνάται και η εμπλοκή τριών ακόμη ατόμων, δύο ανδρών ηλικίας 34 και 33 ετών και μίας 23χρονης γυναίκας.   Το χρονικό της υπόθεσης   Σύμφωνα με τη δικογραφία, στις 4 Ιουλίου ένας 34χρονος κάλεσε το ΕΚΑΒ για να παραλάβει την τραυματισμένη 44χρονη.   Μόλις όμως ο τηλεφωνητής του ΕΚΑΒ ενημέρωσε τον 34χρονο πως θα ειδοποιηθεί και η αστυνομία, εκείνος έδωσε το ακουστικό στην 23χρονη, που ανέλαβε να μεσολαβήσει στις συνεννοήσεις και να περιμένει την άφιξη του ασθενοφόρου.    Στο νοσοκομείο της Ρόδο, οι γιατροί διαπίστωσαν ότι η 44χρονη είχε υποστεί κάταγμα στο ρινικό οστό και ήταν σε κωματώδη κατάσταση. Λόγω της σοβαρότητας της κατάστασής, η γυναίκα μεταφέρθηκε σε νευροχειρουργική κλινική της Κρήτης.   Εκεί, παρά τις προσπάθειες γιατρών και νοσηλευτών η υγεία της δεν είχε καμία βελτίωση και στις 27 Οκτωβρίου 2018, διακομίσθηκε εκ νέου στο νοσοκομείο της Ρόδου. Το μεσημέρι της 29ης Οκτωβρίου, η 44χρονη απεβίωσε εξαιτίας οξείας αναπνευστικής ανεπάρκειας.   Η αστυνομία που διερεύνησε τις συνθήκες τραυματισμού, διαπίστωσε πως το βράδυ του τραυματισμού «υπήρξε κινητικότητα» από και προς το σπίτι της γυναίκας, από τον 47χρονο σύντροφό, τρεις ακόμα άνδρες και την 23χρονη.    Όπως προέκυψε από την προανάκριση, όλα είχαν ξεκινήσει δύο ημέρες νωρίτερα, στις 2 Ιουλίου.    Σύμφωνα με πληροφορίες που επικαλείται η rodiaki.gr, ο 47χρονος φέρεται να έβρισκε πελάτες στη 44χρονη προκειμένου εκείνη να συνευρίσκεται ερωτικά μαζί τους έναντι αμοιβής. Κατόπιν λογομαχίας με τον 47χρονο, ο άνδρας φέρεται να χαστούκισε την κοπέλα που χτύπησε το κεφάλι της στο πάτωμα και έχασε τις αισθήσεις της.    Δύο ημέρες αργότερα, ο 47χρονος ανέφερε το περιστατικό στον 34χρονο. Η 44χρονη βρέθηκε σε κωματώδη κατάσταση στο σπίτι της και κλήθηκε το ΕΚΑΒ, σύμφωνα με το ρεπορτάζ της rodiaki.gr.   Η Εισαγγελία Πλημμελειοδικών Ρόδου άσκησε ποινική δίωξη σε βαθμό κακουργήματος σε βάρος του 47χρονου που αρνείται όλες τις κατηγορίες, υποστηρίζοντας ότι με την 44χρονη είχε χωρίσει «φιλικά».    Με πληροφορίες από Rodiaki.gr" " Ρόδος: Συνελήφθη για τον θάνατο της πρώην συντρόφου του - Ήταν σε κώμα από το καλοκαίρι" "2022-01-08 17:33:05.818805"
"Στο προσκήνιο έρχεται η υπόθεση με τον άστεγο Έλληνα που πέθανε από υποθερμία στην ευρύτερη περιοχή του Λονδίνου όταν αστυνομικός του ζήτησε να βγει έξω από το κτίριο, επειδή κάπνιζε.  Ο 63χρονος Περικλής Μαλαγάρδης ήταν άστεγος στο Uxbridge και έβρισκε συχνά καταφύγιο στο Heathrow, μέχρις ότου κάποιοι υπάλληλοι της British Airways πήραν την πρωτοβουλία και μέσω εράνου συγκέντρωσαν 6.000 στερλίνες, έτσι ώστε ο άνθρωπος να καταφέρει να γυρίσει στην πατρίδα του. Το μοιραίο βράδυ, είχε πάει στο αστυνομικό τμήμα προκειμένου να παραλάβει τον σκύλο του μετά από σύντομη νοσηλεία του. Η αστυνομικός που ήταν εκείνη την ώρα σε υπηρεσία, Bhupinder Kalsi - και η οποία μάλιστα παρακολουθούσε ταινία εν ώρα υπηρεσίας-  του ζήτησε να βγει έξω, παρά τις χαμηλές, υπό το μηδέν, θερμοκρασίες. Ο λόγος ήταν επειδή κάπνιζε, ενώ τον ενημέρωσε ότι θα παραλάβει τον σκύλο του το επόμενο πρωί.   Πέντε ώρες αργότερα, ο «Peri» όπως ήταν γνωστός ο άστεγος Έλληνα, βρέθηκε να κείτεται αναίσθητος. Ο θάνατός του επιβεβαιώθηκε στις 5 Μαρτίου το 2016. Οι γιατροί κατέληξαν πως πέθανε εξαιτίας υποθερμίας και η υπόθεση παραπέμφθηκε στις εισαγγελικές αρχές για να γίνει έρευνα για ανθρωποκτονία από βαριά αμέλεια.  Ο Περικλής Μαλαγάρδης είχε μεταναστεύσει στο Λονδίνο το 1989 αναζητώντας μία καλύτερη τύχη. Είχε εργαστεί ως οδηγός για 11 χρόνια. Όταν χώρισε από την σχέση του, άρχισαν τα πολύ δύσκολα για εκείνον καθώς ζούσε μέσα στο αυτοκίνητό του το οποίο αργότερα κατασχέθηκε, πράγμα που τον εξώθησε να κοιμάται στους δρόμους.   Ο 63χρονος ήταν τόσο αγαπητός στους υπαλλήλους του αεροδρομίου Χίθροου, όπου έβρισκε καταφύγιο, καθώς είχε πάντα θετική στάση απέναντι στη ζωή παρά τα σοβαρά προβλήματα που αντιμετώπιζε. Μάλιστα οι υπάλληλοι του αεροδρομίου έκαναν έναν μικρό έρανο προκειμένου να τον βοηθήσουν να γυρίσει στην Ελλάδα, μαζεύοντας 6.000 λίρες. Η αεροσυνοδός της British Airways και φίλη του Peri, Jenny που ήταν πίσω από την δημιουργία της δράσης του εράνου ξέσπασε σε λυγμούς με την είδηση του θανάτου του και κίνησε διαδικασίες ώστε να δοθεί στις Αρχές το βίντεο από τις κάμερες ασφαλείας του αστυνομικού τμήματος, όπου φαίνεται η κατάρρευση του 63χρονου. Ο Περικλής είχε ζητήσει πολλές φορές από την φίλη του να προσέχει τον αγαπημένο του σκύλο Django που ήταν «ό,τι του είχε απομείνει στη ζωή». Μετά τον τραγικό θάνατό του η αεροσυνοδός τον υιοθέτησε.  Το υλικό από τις κάμερες ασφαλείας του αστυνομικού τμήματος εξετάστηκε από την Αρχή Εσωτερικών υποθέσεων της Αστυνομίας και διαπιστώθηκε ότι υπαίτιος του θανάτου από υποθερμία του Έλληνα άστεγου ήταν η αστυνομικός που τον έβγαλε έξω στο κρύο και η οποία απομακρύνθηκε από το πόστο της. Η εν λόγω αξιωματικός αναμένεται ν' απολογηθεί για την πράξη της ώστε ν' αποδοθούν ευθύνες για τον θάνατο του 63χρονου Έλληνα άστεγου.   Με πληροφορίες από τον independent / metro/ BBC  " " Έλληνας άστεγος πέθανε από το κρύο στο Λονδίνο - Τον έδιωξε αστυνομικός από το τμήμα" "2022-01-08 17:33:05.818805"
"Ένα 2χρονο αγοράκι σκοτώθηκε σε τροχαίο την περασμένη Τρίτη όταν ο πατέρας του συγκρούστηκε με άλλο όχημα την ώρα που φέρεται να προσπαθούσε να διαφύγει με κλοπιμαία από κατάστημα «Wallmart» στο Λέβιταουν της Φιλαδέλφεια.   Σύμφωνα με τις αρχές, ο ύποπτος, ο 27χρονος Christopher Kuhn από το Χάμιλτον του Νιου Τζέρσι, είχε κλέψει εμπόρευμα αξίας 228 δολαρίων από το υποκατάστημα της γνωστής αλυσίδας όταν μπήκε σ' ένα χρυσαφί τζιπ και παραβίασε κόκκινο σηματοδότη, με αποτέλεσμα να πέσει πάνω σ' ένα διερχόμενο όχημα, το οποίο με τη σειρά του συγκρούστηκε με ένα τρίτο.   Το μικρό αγοράκι που βρισκόταν στο όχημα του Kuhn δεν φορούσε ζώνη με αποτέλεσμα να εκτοξευτεί στην άσφαλτο. Ο Kuhn δεν σταμάτησε και μάλιστα πέρασε με το αυτοκίνητο πάνω από το σώμα του γιου του πριν διαφύγει από το σημείο.   Οι αστυνομικοί καταδίωξαν τον 27χρονο δράστη, τον έπιασαν και τον τον συνέλαβαν λίγο αργότερα.   Το αγοράκι μεταφέρθηκε στο νοσοκομείο Lower Bucks, όπου διαπιστώθηκε ο θάνατός του. Κανένας άλλος απ' όσους ενεπλάκησαν στο τροχαίο δεν υπέστη κάποιον σοβαρό τραυματισμό.   Με βάση τα όσα ανέφερε το τοπικό γραφείο του εισαγγελέα, την ώρα που η αστυνομία έφτασε στο κατάστημα «Walmart», ο Kuhn είχε ήδη επιβιβαστεί στο τζιπ του και έφευγε μακριά.   Αυτόπτης μάρτυρας δήλωσε ότι ο ύποπτος έβαλε το παιδί στο αμάξι αλλά δεν το τοποθέτησε στο παιδικό καθισματάκι που υπήρχε στο πίσω μέρος.   Ο Kuhn αντιμετωπίζει πλέον κατηγορίες για ανθρωποκτονία τρίτου βαθμού, έκθεση ανηλίκου σε κίνδυνο και επτά ακόμη κατηγορίες. Κρατείται με εγγύηση 5 εκατ. δολαρίων.   Με πληροφορίες από CBS News" " ΗΠΑ: 27χρονος πατέρας εγκατέλειψε το παιδί του μετά από τροχαίο και το άφησε να πεθάνει στην άσφαλτο" "2022-01-08 17:33:05.818805"
"Συνέβη ξανά. Την περασμένη εβδομάδα ένα σπορ αυτοκίνητο συγκρούστηκε με μοτοσικλέτα στη λεωφόρο Βουλιαγμένης και ο οδηγός της έμεινε αβοήθητος στο οδόστρωμα, χάνοντας τη ζωή του.    Κανείς δεν επέστρεψε για εκείνον. Λίγα μέτρα πιο κάτω από το σημείο της σύγκρουσης, ο οδηγός του αυτοκινήτου εγκατέλειψε το όχημά του πεζός και εμφανίστηκε μετά από ημέρες στην αστυνομία.   Πόσο σοβαρό αδίκημα είναι να εγκαταλείπεις κάποιον που μόλις χτύπησες με το αυτοκίνητό σου στον δρόμο; Τι ποινές προβλέπονται;   Με αφορμή την υπόθεση, η δικηγόρος Μαρία Αρετή Ζιαζιά μίλησε στο LiFO.gr για τη νομική πλευρά του θέματος στην Ελλάδα που, σύμφωνα με τη EUROSTAT, είναι η πρώτη χώρα εντός ΕΕ σε θανάτους από τροχαία με μοτοσικλέτες.     — Ποια είναι η μέγιστη ποινή που μπορεί να επιβληθεί; Θα πρέπει να σχηματιστεί η δικογραφία και να συνταχθεί κατηγορητήριο από Εισαγγελέα για να καταλήξουμε με ασφάλεια στην αποδοθείσα κατηγορία. Εάν τυχόν αποδειχθεί ότι έκανε ""κόντρες"" με άλλο όχημα όπως φημολογείται, γίνεται λόγος για το άρθρο 290 Α περ. Β) ΠΚ, ήτοι ""επικίνδυνη οδήγηση μετέχοντας σε αυτοσχέδιους αγώνες"" από την οποία επικίνδυνη οδήγηση επήλθε θάνατος και το πλαίσιο ποινής είναι κάθειρξη τουλάχιστον 10 ετών, δηλαδή 10 με 15 έτη.   — Ποια είναι η ελάχιστη ποινή; Τι συμβαίνει σε παρόμοιες υποθέσεις; Εάν δεν αποδειχθεί η ως άνω περίπτωση, τότε με το κλασικό και σύνηθες σε πλείστες περιπτώσεις άρθρο 302 ΠΚ, ""ανθρωποκτονία από αμέλεια"" το πλαίσιο ποινής είναι φυλάκιση τουλάχιστον 3 μηνών, δηλαδή 3 μήνες έως 5 έτη. Επιπλέον, εφαρμόζεται και το άρθρο 43 παρ. 4 ΚΟΚ (πλημμέλημα) περί ""εγκατάλειψης του θύματος από την οποία επήλθε θάνατος"", στο οποίο ισχύει πλαίσιο ποινής φυλάκισης τουλάχιστον 6 μηνών, ήτοι 6 μήνες έως 5 χρόνια».   — Υπάρχει πιθανότητα ένας οδηγός που εγκατέλειψε το θύμα του να μην οδηγηθεί στη φυλακή; Ανάλογα με τη δίωξη που θα του ασκηθεί. Σε κάθε περίπτωση με τον νέο ποινικό κώδικα που τέθηκε σε ισχύ από 01-07-2019 όσον αφορά το αν μπορεί να οδηγηθεί στην φυλακή:   • Εάν του επιβληθεί οιαδήποτε ποινή κάτω των 3 ετών φυλάκιση τότε αναστέλλεται με το άρθρο 99 ΠΚ • Εάν του επιβληθεί ποινή άνω των 3 ετών και μέχρι 5 έτη τότε με βάση το 105 Α εκτίει το ένα δέκατο αυτής και το υπόλοιπο προς παροχή κοινωφελούς εργασίας.   Σε περίπτωση που του επιβληθεί ποινή από 5 χρόνια κάθειρξη και άνω (εάν δηλαδή κατηγορηθεί για το κακούργημα του 290 Α) τότε θα κριθεί εάν το ένδικο μέσο της εφέσεως που θα ασκηθεί εκ μέρους του έχει ή όχι αναστέλλουσα δύναμη».   — Τι μπορεί να ζητήσει η οικογένεια του θύματος; Η οικογένεια του θύματος θα πρέπει να προσφύγει στα αστικά δικαστήρια προκειμένου να διεκδικήσει αποζημίωση για την προσγενομένη ζημία και χρηματική ικανοποίηση για ψυχική οδύνη.   — Γιατί αργεί τόσο η απονομή δικαιοσύνης στην Ελλάδα; Βασικό χαρακτηριστικό των ελληνικών δικαστηρίων αποτελεί το αρνητικό ποσοστό στην εκδίκαση υποθέσεων. Ειδικότερα, διογκώνονται και συσσωρεύονται διαρκώς υποθέσεις και αυτό διότι δεν εκδικάζονται όλες οι υποθέσεις κατά την ημέρα εκδίκασης τους, με αποτέλεσμα να μεταφέρεται ημερολογιακά η εκδίκασή και συνεπώς να σημειώνονται σημαντικές καθυστερήσεις.   Δέον να σημειωθεί ότι ένας ακόμη λόγος συνιστά η έλλειψη επαρκούς αριθμού δικαστών και δικαστικών υπαλλήλων, ιδίως αναφορικά με τους τελευταίους η μη στελέχωση καίριων θέσεων στις υπηρεσίες των δικαστηρίων συμβάλλει έτι περαιτέρω στην διόγκωση του προβλήματος. Ταυτοχρόνως, το νομικό μας σύστημα διαχειρίζεται την ύλη που  εισάγεται σε αυτό με αργούς ρυθμούς αλλά και πολύπλοκους τρόπους με αποτέλεσμα την καθυστέρηση στην έκδοση αποφάσεων.   Σύμφωνα με τα τελευταία διαθέσιμα στοιχεία της Eurostat, στην Ελλάδα σημειώνονται οι περισσότεροι θάνατοι σε τροχαία δυστυχήματα που εμπλέκονται μοτοσικλέτες, ανά εκατομμύριο κατοίκων. Στην περσινή έκθεση με τα τελευταία διαθέσιμα στοιχεία (συγκεντρωτικά 2017), η Ελλάδα ήταν πρώτη με 20 θανάτους ανά εκατομμύριο κατοίκων την ώρα που ο ευρωπαϊκός μέσος όρος διαμορφώνεται στους 8 θανάτους ανά εκατομμύριο.   Στον αντίποδα, Βουλγαρία (στοιχεία 2016) και Εσθονία (2017) είχαν μηδενικό ποσοστό θανάτων από τροχαία με μηχανές.   Σε ευρωπαϊκό επίπεδο, σημειώνονται 50 τροχαία για κάθε εκατομμύριο κατοίκων και, για το 2017, οι απώλειες ανήλθαν αθροιστικά στους 25.000 νεκρούς. Ο αριθμός αυτός παραμένει σχεδόν σταθερός σε ετήσια βάση από το 2013, μετά το αρνητικό ρεκόρ του 2007, με 43.000 θανάτους σε τροχαία δυστυχήματα.   Σχεδόν οι μισοί θάνατοι (46%) σημειώθηκαν σε τροχαία με Ι.Χ αυτοκίνητα, ενώ ένας στους πέντε νεκρούς (21%) ήταν πεζός. Το 15% των θανάτων προκλήθηκαν σε δυστυχήματα με μοτοσικλέτες και το 8% ήταν ποδηλάτες που ενεπλάκησαν σε κάποιο τροχαίο.   Στα αυτοκινητιστικά δυστυχήματα πρώτη είναι η Βουλγαρία με 64 θανάτους ανά εκατομμύριο, την ώρα που ο ευρωπαϊκός μέσος όρος είναι στους 23 και τελευταία είναι η Μάλτα με 11 νεκρούς ανά εκατομμύριο (στοιχεία 2016)." " Τι προβλέπει ο νόμος για τους οδηγούς που εγκαταλείπουν τραυματίες στον δρόμο" "2022-01-08 17:33:05.818805"
"Στον ανακριτή οδηγούνται σήμερα οι δράστες της άγριας δολοφονίας του 22χρονου Αμερικανού Μπακαρί Χέντερσον στον Λαγανά.   Οι οκτώ συλληφθέντες, ένας Έλληνας και επτά Σέρβοι, κατηγορούνται για ανθρωποκτονία από πρόθεση. Σύμφωνα με τα ως τώρα στοιχεία, αφορμή για τον καβγά που οδήγησε στη δολοφονία ήταν μία selfie που τράβηξε το θύμα με τη σερβιτόρα του καταστήματος.   Και οι οκτώ αρνούνται πως ευθύνονται για τον θάνατο του 22χρονου και ετοιμάζονται να απολογηθούν ενώ ο Έλληνας μπάρμαν ανέφερε πως ναι μεν χτύπησε τον Χέντερσον, αλλά δεν τον σκότωσε εκείνος.   «Ναι τον χτύπησα αλλά δεν είχα καμία πρόθεση να τον σκοτώσω. Είδα το περιστατικό της συμπλοκής με τον συνάδελφό μου και έτρεξα να βοηθήσω», είπε.   Ο πορτιέρης του κλαμπ ισχυρίζεται πως δεν χτύπησε καμία φορά τον 22χρονο. «Εγώ δεν τον χτύπησα ή τουλάχιστον δεν του προκάλεσα θανατηφόρα χτυπήματα αφού το χέρι μου είναι σπασμένο», ανέφερε.   Οι υπόλοιποι, έξι Σέρβοι, αρνούνται πως εμπλέκονται στο έγκλημα, με το οπτικοακουστικό υλικό που έχουν στα χέρια τους οι αρχές να αποδεικνύει το αντίθετο.   Παρά τα όσα είπαν οι κατηγορούμενοι, η ιατροδικαστής Αγγελική Τσιόλα που εξέτασε το σώμα του άτυχου νεαρού ανέφερε πως οι δράστες κατάφεραν μέσα σε 30 δευτερόλεπτα τόσο σοβαρές κρανιοεγκεφαλικές κακώσεις, που προκάλεσαν σχεδόν άμεσα τον θάνατο.   Σύμφωνα με το πόρισμα της ιατροδικαστού, ο θάνατος προήλθε από αλλεπάλληλα χτυπήματα στο κεφάλι, τα οποία προκάλεσαν εγκεφαλική αιμορραγία. Επιπλέον διαπιστώθηκαν κακώσεις σε όλο του το σώμα, όχι όμως και τραύματα άμυνας.   «Ήταν απολύτως στοχευμένα τα χτυπήματά τους. Τον χτυπούσαν στο κεφάλι με γροθιές και κλοτσιές όταν έπεσε κάτω», είπε η ιατροδικαστής." " Στον ανακριτή οι οκτώ δράστες της δολοφονίας του Αμερικανού στη Ζάκυνθο" "2022-01-08 17:33:05.818805"
